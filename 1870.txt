KILDE:Teksten følger Edvard Lembcke: <i>Digte og Sange</i>, J. H. Schubothes Boghandel, Kbh., 1870.
DIGTER:lembcke


SEKTION:Ungdomsdigte

T:Koncert for alle Instrumenter
F:
SIDE:3-

Symfoni.

	Stille, stille!
Ti, du forvirrede, vilde,
døvende Larm! —
Med Ærefrygt træder,
med hævet Tanke, med renset Barm, 
herind paa de hellige Steder! —
Hil Eder, høje,
himmelske Magter, som Jorden bebygge, 
I, som Menneskelivet smykke
med Skønhedens evige Krands!
Støvets Børn for Eder sig bøje;
hvad var uden Eder den jordiske Glands? 
Lyset I tænde
midt i Verdens rugende Nat,
at det maa brænde,
bestraale klart hver en Livets lønlige Skat.
Hver Eders trofaste Søn,
som med Andagt lytter til Eders Tale, 
herlig paa Jord er hans Løn: —
over vilde Klipper,
gennem dunkle Dale,
frejdig og fri er hans Gang;
aldrig Haabet i Barmen ham glipper; 
aldrig forstummer den dybe Klang
af inderlig Længsel,
som kalder ham opad og frem
fra det lave, det knugende Fængsel, 
fra Farer,
fra Trængsel,
fra Dybets lokkende Snarer
mod det Ijerne, det evige Hjem! — 
Som en Konge han skrider
gennem de oprørte, brusende Tider,
stolt og mægtig i Ro; — 
i Jorderigs Taage
lumskeligt sno
sig de fordærvende, giftfyldte Snoge;
skarpe Torne paa Livsvejen gro;
men han tvinger sit Hjerte
og stirrer fast paa den vinkende Skat, 
og han slynger den jordiske Smerte 
højt op mod den funklende Nat,
og den bliver en Stjerne
og straaler ned med Forklarelsens Trøst
fra det hellige Fjerne,
og Fred stiger ned i hans Bryst! — 
Derfor, I høje,
himmelfødte Magter,
Støvets Børn for Eder sig bøje.
Ikke foragter
de hædrende Fester,
som vi berede;
værer tilstede,
højbaarne Gæster!
Altret vi bygge: —
Eders er Krandsen;  '
Eders er Glandsen,
som Templet skal smykke.
Alt, hvad i Livet 
blomstrer og grønnes
med Glimt af det Skønnes 
Evighedsskær, —
I har det givet!
Eder vi bede:
naar vi de jordiske Fester berede, 
værer tilstede!
værer os nær!


Violoncel.

Sommeren er nu kommen til Land,
han kalder med tusinde Røster; 
komme nu hver, som komme kan,
og hør paa den frejdige Trøster!
	Nu vrimle de blaa 
	Kærminder ved Bækken,
	og Bærrene staa
	saa røde bag Hækken; 
	Alverden sig smykker 
	som Haabet i Grønt;
	i duftende Skygger
	er Livet skønt!


Orkester.

Sommeren raader vidt over Land;
vi høre de kaldende Røster;
Alle komme vi, som vi kan,
at hilse den Hjerternes Trøster.


Violoncel.

Bølgerne gaa mod den grønne Kyst,
saa klare, saa svale, saa friske;
hist i Solskin lege med Lyst
de sølverskællede Fiske.

	Du Bølge saa blaa,
	som gynger og vugger, 
	hvi svulmer du saa,
	mens sælsomt du sukker? 
	Du synker og stiger
	og lokker mig ned;
	jeg kommer, jeg higer, 
	jeg er saa hed!


Orkester.

Kom, lad os svale det hede Bryst
i Bølgens Favn den friske;
kom, lad os lege og tumle med Lyst,
omkap med de vevre Fiske!


Violoncel.

Solen synker bag Purpursky,
og Himmel og Hav staar i Lue; 
Bægeret vinker i Bøgens Ly 
med Saft af den glødende Drue.
	Du sprudlende Saft
	i blinkende Bæger, 
	du himmelske Kraft, 
	som Hjerterne læger,
	som Solen du brænder 
	saa stærk og saa mild, 
	i Sjælen du tænder
	en Glædesild!


Orkester.

Synkende Sol bag Purpursky! 
Farvel, du himmelske Lue! 
Sødt os trøster, i Bøgens Ly, 
din Datter, den glødende Drue!


Intermezzo.

	Solen dølger sig bag Skoven, 
	Skyggen voxer skarp og lang; 
	men det klinger over Voven 
	underfuldt som Havfrusang. 
	Se, hvor Bølgefladen gynger, 
	stolt, som ved et Heltekvad, 
	stille lytter hvert et Blad
	for at høre, hvad hun synger.


Harpe.

Vindene suse og Voverne gaa
mod det fremmede Land; i
Kong Valdemar sejler ad Bølgen blaa; 
det hellige Kors vil han plante paa 
den Hedningestrand.
Fra Himlen er Dannebrog faldet.

Hans Kæmper ham følge med Skjold og Stang 
til Hedningeland,
og Præsterne følge med Messesang,
og Skjaldene drage med Harpeklang
til den fremmede Strand.
Fra Himlen er Dannebrog faldet.

»Vi drog over Havet paa Herrens Ord; 
kast Ankeret ud!
om Fjenderne mylred som Støv paa Jord,
vi have dog Sejren med os ombord;
thi med os er Gud.«
Fra Himlen er Dannebrog faldet.

Der stod en Strid paa den fremmede Strand 
med Bulder og Gny;
de Hedninger stimled saa tykt som Sand; 
dem lysted at dræbe hver kristen Mand; 
de tuded i Sky.
Fra Himlen er Dannebrog faldet.

Og Kæmperne strede med Sværd og Stang,
med Dommedagsslag,
og Præsterne strede med Bøn og Sang,
og Skjaldene hæved en Harpeklang
blandt Sværdenes Brag.
Fra Himlen er Dannebrog faldet.

»Staa fast, staa fast, hver en Dannemand,
som paa Korset tror!
og rinder vort Blod paa den fremmede Strand, 
staar Paradisporten os aaben paastand
alt efter hans Ord.«
Fra Himlen er Dannebrog faldet.

Da skilte sig Skyernes dunkle Grund; 
det blænded som Lyn;
der svæved et Banner i samme Stund 
med snehvidt Kors i den røde Bund
for Heltenes Syn.
Fra Himlen er Dannebrog faldet.

Og frem gik Dansken, og Sejrens Sang
steg vældig mod Sky. —
Gud lade det Banner end mangen Gang
højt flyve med Sejr over Kampens Vang
og frelse paany!
Fra Himlen er Dannebrog faldet.


Intermezzo.

Maanen smiler
mildt igjennem Bøgens Krone, 
Vinden hviler,
Bølgen tier,
sød er Natviolens Duft;
lifligt tone
Nattergalens Melodier
i den rene, milde Luft.
Hvilken Røst
i det spæde Fuglebryst!
som et Hjerte
stedt i Kærlighedens Trængsel,
som en Sjæl, der fra sit Fængsel
toner ud sin dybe Længsel,
halv med Smerte,
halv med Lyst.


Guitar.

Jomfru, du maa ikke sove;
Sommernatten er saa lys og smuk; 
Himlen er saa klar og stille,
Stjernerne paa Voven spille, 
Aftenvinden dør i sagte Suk.

Kom og se, hvor Poplen bæver,
blinkende som Sølv i Maaneskin; 
Se, hvor Svanerne, de hvide, 
drømmende paa Floden glide;
Drømmen hyller hele Verden ind.

Og jeg vanker selv idrømme,
fængslet af din stærke Trolddomsmagt; — 
lad dit Billed i den klare, 
stille Nat sig aabenbare
for min Sjæl i al sin Dronningpragt.

Hvor du vinker, vil jeg følge;
vink til Leg, og vink til Alvors Dyst: 
dine Farver vil jeg bære,
øm og trofast vil jeg være,
hvis du lønner sødt med Elskovs Lyst.

Jomfru, kom herned i Lunden;
o, da bliver Natten dobbelt smuk; 
naar dit øjes Stjerner spille,
er min Himmel klar og stille,
og min Længsel dør i Glædens Suk!


Intermezzo.

	Over Marker og Dale
	har Natten sig bredt; 
	men i Menneskesale 
	er Festen beredt.
	Se, Lamperne blinke 
	i Midnatten ud,
	og Straalerne vinke 
	som Glædens Bud.

	Festen skal fejres
	og Mørket besejres 
	mægtigt af Lysenes Skær, 
	hæves og svømme
	paa Tonernes Strømme 
	Eja, hvor lystig en Færd!


Klarinetter og Violiner.

Op til Dands
ved Kerters Glands!
hvilken straalende Jomfrukrands! 
Ungersvend,
nu skynd dig hen,
pluk dig en Blomst af den!
er der Ild i dit Ungdomsblod,
slyng nu din Arm og sving din Fod; -
Roser her
og Liljer der!
liflige Farveskær!

Se, hvor fro
sig hist de To
i de hvirvlende Kredse sno;
i hans Arm
og ved hans Barm
svæver hun, rod og varm; 
Skærfet let fra den Skønnes Hals 
flagrer hen i den raske Vals;
om hans Haand
og om hans Aand
snor sig det Rosenbaand!


Kor.

Op til Dands
ved Kerters Glands
hvilken straalende Jomfrukrands!


Luren <small>(i det Fjerne)</small>.

Ve, Ve, Ve! - -


Kor.

Roser her
og Liljer der: 
liflige Farveskær!


Luren <small>(nærmere og stærkere).</small>
Ve, Ve, Ve!
Frelse sig nu hver! 
Faren er nær!


Kor.
Hvilken Varselsang!
hvilken Rædselsklang! 
ingensteds Faren jeg skuer: 
Himlen er jo blaa;
sagte Bølger gaa;
hvor er Ulykken, som truer?


Stormklokken.

Mord! Brand! Skræk! Nød! 
Vold! Rov! Blod! Død!


Kor.

Flygtninger hist 
stimle til By:
Tidende ny
bringe de vist. —
Hvor? — hvem? —
sig det frem!
giv Besked!
hvem har brudt den dybe Fred?


2det Kor.

Ve os, Ve!
Skræk og Jammer,
Blod og Flammer,
hvor vi se!
Fjenden er i Land!
Faren sig nærmer:
Kosakken sværmer: 
frelse sig, hvo kan! — 
Se, Flammer røde
mod Himlen bruse;
det er vore Huse;
det er Markens Grøde. 
Højt Borgen knejste
med Spir og Taarne 
udover Landet
og saas fra Vandet: 
den sank i Luer, — 
og Kirken rejste
de mægtige Buer,
af Søjler baarne:
styrtet i Grus
er Herrens Hus! — 
Faren sig nærmer: 
Kosakken sværmer:
nu ve os Alle, ve!
Blodet ham klæber 
ved Morderlandsen;
for Føde han dræber,
og Fangen han slæber
ved Hestesvandsen
langt bort til Ørkenens Sne!


Stormklokken.

		Skræk! Nød! 
		Vold! Død!


Kor.

Hvo skærmer mod Faren, 
hvo frelser af Nøden?
hvo standser Barbaren,
som truer med Døden? - -
Hør os, vi bede,
Herre, du stærke Hærskarernes Gud!
afvend din Vrede!
send ej din Harmes Tordener ud!
Se, det skønne, det blomstrende Liv,
Alt, hvad der røres og toner og dufter og straaler,
kom jo fra din Velsignelses bredfulde Skaaler; 
det er jo dit; det lovsynger dit naadige Bliv!
O, saa bevar det
bag din Miskundheds skærmende Skjold!
vældig forsvar det
mod de forstyrrende Magters rasende Vold! 
Se, dine Hjorder
ængstes af Ulvenes glubende Horder: 
stands du Fordærveren, stands!
han har skændet dit Tempels Glands: 
over dit hellige Sted
gaar ødelæggelsens Vederstyggelighed. 
Rejs dig i Vælde, mindes nu Pagten, 
send os et Tegn, et frelsende, ned! 
thi dit er Riget, og din er Magten
i Evighed!


Stormklokken.

		Slib Sværd! 
		grib Spær! 
		tag Skjold! 
		drag Vold!


Kor.

Til Vaaben, alle Mand!
Hvo Værge kan bære,
for Alter og Arne, for Frihed og Ære!
en Niding skal være
den, som ej nu holder Stand!
Hojt flyver Kampens blodrøde Hane, 
slaar med sin Vinge og hæver sit Gal;
tæt om den hellige, himmelsendte Fane,
trofaste Brødre, flokkes paa Val!
I, som fik Armens vældige Styrke,
I, som fik Snildhedens skærmende Gave,
Fjenden er nær!
I, som stille med Kærlighed dyrke
Kandens Vingaard og Skønhedens Have,
griber til Sværd!
Fra Vinterens ørk,
saa taaget og mørk,
Barbarernes Horde kommer: 
han vil øde med Vold,
som en Stormvind kold,
vor blomstrende, grønne Skærsommer.
Hellig er Kampen, se, Banneret vajer;
følger det Alle!
mægtig paa vor Vej skinner Morgensols Glands.
Hil dem, som vinde den jublende Sejer!
Hil dem, som falde!
herlig over Graven er Hæderens Krands.
Staar fast, holder Stand!
for Alter og Arne, for Ret og for Ære!
for Skønhed og Frihed! skal Løsenet være;
til Vaaben, alle Mand!


Jægerhorn.

	I Skoven,
	bag Stammer,
der Jægeren sigter og rammer,
	forvoven.

	Nu dristig!
	vi sprede
i Skovkanten Skytternes Kæde;
	nu listig!

	Barbaren 
    iblinde
skal gaa, mens han tænker at vinde, 
	i Snaren.

	Bag Gærdet
	vi vente; 
der Fjenden skal Døden sig hente,
	forfærdet.


Tromme.

	Slut Jer ihast
	saa tæt og saa fast
med Skulder ved Skulder, Mand ved Mand!
	Alle som En,
	som hugne af Sten,
som Klippernes Rev i vilden Strand.

	Bygger et Bur, 
	en levende Mur,
med tusinde skarpe Spyd besat! 
	stærk er vor Arm,
	og trofast vor Barm, o
og bag os gemmes vor dyre Skat!

	Roligt og fast!
	det har ingen Hast,
lad dem stimle og storme med Larm og Skraal. -
	Nu er det Tid!
	nu en Velkomst blid
af det knusende Bly og det hvasse Staal!


Trompet.

Ser I hist deres mylrende Hob?
Har I hort deres trodsige Raab? 
Hvi fnyser du saa, min stolte Hest,
og stamper saa vildt med Hov?
Giv kun Tid, ret snart skal det gaa, hvor de tirrende Landser staa:
vi splitte dem, som en Foraarsblæst
nedstvrter den visne Skov!
I Galop, i Galop, afsted!
styrter frem, styrter Alting ned!
og hvo som har Lyst til Kæmpefærd,, han stille sig os imod!
Hvor de tætteste Klynger staa,
hugger ind, bryder Alle paa!
nu rejs dig, min Ganger, flyv, mit Sværd!
Hurra! hugger ned for Fod!
p.Sj
Ei;:a

Sejersmarsch.
Sejren er vundet!
flyv højt, vor stolte Fane!
Hjemad nu vi stunde med Spil og med Klang. Fjenden har fundet
for Bytte kun sin Bane;
vældig over Val var vor stormende Gang.
Barbaren kom med Vold og Mord, med Brand og med Baal;
nu ligger han paa kolden Jord
for Hævnerens Staal.
Ulven er9 tæmmet,
og Strømmen har vi dæmmet,
ikke mer den truer vor blomstrende Vang. Sejren er vundet,
og Faren er forsvundet:
flyv nu højt, vor Fane, med Spil og med Klang!
Kommer, I Skønne,
med Jubel os imøde:
slynger os om Tindingen Sejerens Krands!
Sodt I os lonne
med Læberne, de rode!
Eders Gunst vi beiled til i Vaabnenes Bands.

Valkyrier i Luften foer,
og hver havde sin:
og hendes Navn var Løsensord blandt Landsernes Hvin. Sværdene svang vi,
og Fjenderne betvang vi;
herlig paa vor Vej straaler Hæderens Glands. Kommer, I Skønne,
vor Troskab at belønne:
slynger Eders Koser i Sejerens Krånds!
4*
Fløjte.
- Her er Valen, her har Slaget staaet;
her har Døden Hekatomber faaet; Morderenglen hviler paa sin Høst. —
Er det her, jeg skal min Husbond mode? hist, hvor Sejerstogets Jubler løde,
svared Ingen paa min Længsels Røst.
Aftenvind, o lad din milde Vinge
mig en Hilsen af hans Stemme bringe:

lad hans sagte Suk mit Øre naa! stands, o Sol! du maa endnu ej svinde: lad mig ved din sidste Straale finde Vejen til den Plet, han hviler paa! —
Er det dig, som her i Skyggen blunder? paa det kække Bryst de dybe Vunder, Haanden klemmet om det brustne Sværd! Dødens Bleghed paa din Pande hviler; men en Heltedrøm om Læben smiler,
en livsalig Drøm om Sejersfærd!
O, vaagn op! her er ej godt at sove; Natten gyser gennem sorte Skove;
Duggen falder koldt, min Ven, o, kom! — vaagn, og lad mig dine Vunder læge,
lad mit Kys dit Hjerte vederkvæge: det var jo saa tidt din Lægedom.
Vaagn, og slut mig tæt i dine Arme!
tryk mig til dit Bryst, det elskovsvarme! — er dit Hjertes stærke Flamme slukt?
kan du ikke høre mer min Stemme?
ikke Trykket af min Haand fornemme?
er din Sjæl alt paa sin Sejersflugt?

Og skal jeg da længes her alene
som en ensom Fugl paa Vintergrene? — ræk mig Haand, min Ven, og tag mig med! Der var Sandhed i vort Hjertes Dramme; derfor skal vi over Dådens Stramme
gaa med Sejr til Frihed og til Fred.


T:Vagabundus
F:Jorden alt sover
SIDE:28-30

Jorden alt sover; 
Stjerners tavse Vrimmel 
skynder sig over
Midnattens Himmel; 
end ej mit Hoved 
hvile kan i Hjemmet; 
her er jeg fremmed.

Modig er Foden; 
Vejen var ej banet; 
ligesom Floden
mod Oceanet,
saa mod min Længsels 
fjerne Land jeg iled; 
aldrig jeg hviled.

Vandrende Stjerne, 
mange Ting du skued,
mens for de fjerne 
Lande du lued:
saa du min Hjemstavn? 
sig mig, om du mindes,
hvor mon den findes?

Dig vil jeg følge;
trøstende du glimter; 
hist over Bølge 
Landet jeg skimter:
yndigt, med Skoven 
heldende mod Søen, 
hæver sig Øen.

Hil dig, mit Eden,
Hjem for mine Drømme! 
Templet for Freden
staar bag dine Strømme.
Ud da med Baaden!
snart paa Hjemmets Strande 
tryg skal jeg lande. —

Brudte Smaabølger 
skumme let om Stavnen;
hvorfor dog dølger 
længe sig Havnen? —
Landet, jeg søgte 
drømmende som vaagen, 
flygter bag Taagen!

Skuffende Stjerne, 
vilde du kun svige? 
skal mod det Fjerne 
haabløs jeg hige, 
som over Himlen
uden Maal og Hvile 
selv du maa ile?

Stille, mit Hjerte!
synk ej under Sorgen! 
Midnattens Smerte 
dulme skal en Morgen. 
Da, medens Nattens 
Gøglesyner svinde,
Hjemmet vi finde.


T:Ungdomsmod
U:(Til en Ven paa hans Fodselsdag Nyaarsaften)
F:Hil dig, Ven, i det Fjerne!
SIDE:31-33

Hil dig, Ven, i det Fjerne!
jeg synger for dig en Nyaarssang,
mens de svundne Tiders blegnende Stjerne 
synker i Graven, træt af sin modige Gang.
Se, Haabet peger mod Fremtidens Kyst;
Nyaarsstjernen er god; dens Vink lad os følge:
hvad der er sunket i Tidens Bølge,
lad det ligge, det dunkle; foran os er lyst! 
Kom, lad os vandre Arm i Arm
under Foraarshimmelens funklende Belte, - 
mellem Snekongens hvide, fjendtlige Telte! - 
altid Blodets Strøm bruser lige varm. 
Aldrig bange vi klynke!
hvad ej kan staa, lad det synke! 
ingen sørgelig Klage!
hyller end Lykkens Sol sig i Nat,
reddes kan dog vor bedste Skat:
Haabet, det kan ej do, det kan Fjenden ej tage! 
Ud da med Baaden, ud paa det Blaa!
mod Fremtidens Kyst skal Farten staa;
lifligt er det paa Bølgen at gynge
langs Kysten, hvor Nattergalene synge,
mens Stjernen leger paa Vandenes Spejl;
lystigt er det paa Bølgen, der skummer,
naar Stormen fylder de bugnende Sejl,
og Ægir en Kæmpevise brummer.
Kommer saa Vinteren, dorsk og mat,
lægger sin Bro over brede Strande,
fængsler de frie, de rullende Vande,
ikke vi ty dog til Havnen brat;
sætte Sejlene til for den kulende Vind:
Hurra! dristigt mod Isbroen ind!
den døde Masse vi sprænge med Magt,
bane os Vejen med kæk Foragt! — —
Men naar slappe Sejlene hænger,
naar den falske Vind ej vil fylde dem længer,
naar Skuden sidder blandt Isbjerge fast? —
Vel, saa lad staa baade Skib og Last;
ikke vi fangne Hl frvse tildøde;
se hisset, se!
hvor de Nordlys glimte saa hvide, saa røde
høit over Is og Sne, — 
did lad os stige;
der er Gudernes ubegrændsede Rige, 
hvor der evigt er Sommer
baade med Liljer og Rosenblommer; 
did vi bjerge vor bedste Skat;
lad saa kun Vraget paa Bølgerne gynge! -
Men en Havfru tidt i maanelvs Nat
vor dristige Fart skal besynge!


T:Tordenluft
F:Lille Fugl paa Kvist
SIDE:34-36

»Lille Fugl paa Kvist,
hvorfor klynker du saa bange?
hvorfor tier du med de freidige Sange, 
flagrer op og ned,
har ej Ro, har ej Rist,
har ej blivende Sted?
øjner du Glenten over dit Hoved i Sky
eller i Krattet den lumske, snigende Slange?
hvorfor bæver du saa,
medens ængsteligt Vingerne slaa,
som vilde du gerne, men kan ikke fly?
lille Fugl paa Kvist,
hvorfor er du saa bange ?« —

Ak, for Glenten i Sky
har i min lønlige Rede jeg Ly;
ingen Slange kan naa
den tynde Kvist, jeg gynger mig paa;
jeg ser ej Fare, jeg øjner ej Ned,
og dog er min Barm saa trang, saa trang, 
og af Angst er jeg næsten død;
jeg har ikke Mod til en Sang.
Imorges var jeg saa glad,
hilste den stigende Sol med jublende Toner; 
Vestenvind leged i Skovens Kroner,
rystede glimrende Draaber af Blomst og Blad; 
Himlen var saa ren og klar og blaa; —
nu er den skjult for mit Øje 
af Skyerne sortegraa;
Hvælvingen, den høje, 
mer og mer sig sænker,
som om den tæt over mit Hoved laa;
hele Verden er mig som Fængsel og Lænker! 
jeg kan ej aande
denne lumre, tunge Luft; 
Blomsternes stærke Duft
er mig en Kval og Vaande! —
Evige, milde Fader!
du, som i rette Tid og Stund
naadig din Haand oplader,
vederkvæger hver Fugl og hver Blomst i Lund!
se, jeg tørster og smægter
efter en Drik af Ætherens friske Strømme;
ikke længer jeg mægter
at synge din Miskundheds Pris
paa min gamle, frejdige Vis.
Ængstlige, tunge Drømme
trykke mit Bryst, skønt jeg vaager,
hylle mig ind som kvælende Taager! —
O, red mig, red!
lad heller, om du vil,
Stormen, stærk og vred,
begynde sit voldsomme Spil!
eller send Lynet, det flammende,
rædsomme, dødeligtrammende;
se, jeg vil prise dig glad,
naar det kun splitter de trykkende Taager ad!
om saa den knusende Straale skal slaa 
Kvisten, jeg hviler mig paa, —
naar kun mit Bryst,
lettet for Angsten og Nøden,
atter din himmelske Luft kan aande med Lyst 
kun en eneste Gang, om det saa var i Døden!


T:Sværmeren
F:Kommer Brødre! se, Natten blinker
SIDE:37-39

Kommer Brødre! se, Natten blinker; 
Dagens tunge Bekymring dør;
se, vor Dronning til Festen vinker
i sit stjernebesatte Slør!
smiler høj og stille,
Nattens hvide Rose ved sit Bryst, 
Øjets Straaler spille
sødt med Drømmens Lyst.
Højt med Lamper hun hvælver Salen; 
stærke Skygger staa Vagt om Dalen; 
selv har Moderen fyldt Pokalen, 
hendes Sønners Trøst.

Tømmer, Brødre, det fulde Bæger: 
Nattens Dronning er stor i Magt! 
du, som bløder, dit Saar hun læger 
med den snehvide Roses Pragt.

Elsker du den røde,
Broder, du med øjets stærke Brand? 
snart du ser den gløde
ved Pokalens Rand.
Kinder blusse og Øjne svømme,
og paa Nektarens gyldne Strømme 
stige salige Rosendrømme
fra det skjulte Land.

Slutter Pagten blandt tavse Skygger: 
evigt Moderens Tempel staa!
hvor den Høje sit Alter bygger,
kækt og trofast vi Kredsen<note>Kredsen] Kredseu</note> slaa.
Jublende vi sværge:
Verden bøjes skal til hendes Pris! 
syngende vi værge
Nattens Paradis.
Se, vor Dronning har skønne Terner, 
hendes Døttre som lyse Stjerner; 
naar du dristigt om Skønhed værner, 
sød er Kampens Pris.

Hvem er hun som den ranke Lilje, 
med de dunkle Violers Krands?
og paa Panden den stærke Vilje, 
og i Øjet den dybe Glands?
Skanne, dybt jeg skuer
i dit øjes stjerneklare Nat: 
gylden der mig luer
mine Længslers Skat!
Søde Brud, kom i mine Arme! 
lad kun Livet omkring os larme; 
lad os dø i den stille varme,
elskovsrige Nat!

Ha, hvor sælsomt dit Øje lyser! 
Læben smiler saa vellystvild;
hvor dit Kys mig i Hjertet gyser! 
var det Is, eller var det Ild?
Ve mig! elskovsbundet
Dødens falske Datter favned jeg!
Blege, du har vundet!
mørk er nu min Vej.
Brødre, jubler og Skrækken dølger! 
min Valkyrie, se, jeg følger;
styr min Baad paa de dunkle Bølger
kom, jeg skælver ej!


T:Klintedronningen
F:Dronningen staar paa den høje Tind
SIDE:40-43

Dronningen staar paa den høje Tind; 
de Vover saa lysteligt glide;
hun løfter sit Slør i Morgenens Vind; 
det bølger som Taagerne hvide.

Hun skuer ud fra sin Dronningestol; 
paa Bølgen Sejlerne gynge;
i Østen stiger den røde Sol,
mens alle Smaafuglene synge.

Dronningen lytter, hun bøjer sig mild,
hun sænker sin grønne Krone:
det klinger i Dybet som Harpespil 
med Elskovs lifligste Tone.

Den Havmand leger paa Harpen af Guld:
»Mit Hjerte er stedt i stor Trængsel;
du dejlige Dronning, vær du mig huld; 
til dig staar min Hu og Forlængsel.

Saamange Skønne vel før jeg saa, 
men aldrig saa fin en Lilje,
og hvis du stiller mit Hjertes Attraa, 
for evigt jeg fremmer din Vilje.

De bedste Perler, min Moder har,
dem fletter jeg i din Krone;
jeg henter dig Rav saa gyldenklar
fra Kongen hist paa Arkone.« —

Dronningen spejler sig dybt i Hav, 
af Lyst maa Voverne dandse: —
»»Jeg trænger slet ikke til Perler og Rav; 
min Skov har friskere Krandse.«« —

»Og kaster du Vrag paa min dyre Skat, 
forsmaa ej mit fuldtro Hjerte;
jeg synger for dig ved Dag og ved Nat 
de skønneste Viser, jeg lærte.

Jeg breder min Bølge saa blank og blaa; 
der spejle du dine Krandse;
mine Søstre ere de Havfruer smaa;
for dig skal de lege og dandse.« — 

Dronningen rødmer; hun ser over Strand; 
saa stærkt hendes Øjne de skinne:
»»Aldrig fødes paa Jord den Mand, 
der mægter min Elskov at vinde.

Aldrig jeg vorder en Havmands Brud; 
mig fæsted en rigere Bejler;
min Brudgom er den straalende Gud, 
som stolt over Skyerne sejler.

Solen, han kører sin gyldne Karm
i Glands over Himmelens Bue;
han kysser min Pande, min snehvide Barm; 
hans Kys har saa mægtig en Lue.

Hver Morgen han stiger af Østersø; 
Alverden ham hylder som Konning; 
men først han iler til Klintens Ø 
og hilser sin Klintedronning.«« —

Den Havmand griber i Harpen med Brag, 
at alle de Strænge maa springe:
»Aldrig før har jeg levet den Dag, 
min Bejlen agtedes ringe.

Og nægter du mig din Rosenmund,
det skal du saare fortryde;
jeg rører mit Hav fra dyben Grund;
din Borg jeg kunde vel bryde!

Hver en Sejler, paa Bølgen gaar, 
din Dejlighed monne han prise;
jeg kaster ham mod din Klippe haard: 
ved dig skal hans Haab forlise!« —

Dronningen smiler, hun nikker med List: 
»»Dine Miner ere saa strænge;
og hør du, skøn Havmand, jeg siger forvist, 
din Vrede, den varer ej længe.

Du rejse din Bølge med Larm og Gny; 
jeg bliver dog slet ikke bange;
imorgen stemmer du Harpen paany 
til Elskovs sødeste Sange!««


T:Caspar Hauser
F:Caspar Hauser stod under Nathimlens Blaa
SIDE:44-47

Caspar Hauser stod under Nathimlens Blaa; 
hel sælsomt var han tilsinde;
det var første Gang han Guds Himmel saa 
og fornam de friske Vinde.

Caspar Hauser kom fra sit Fangebur;
der var han født og baaren,
hvor der aldrig kom Bud gennem tætte Mur 
fra Solen og Blæsten og Vaaren.

Der var aldrig en levende Menneskerøst 
trængt ind i hans snævre Kammer, 
aldrig en Tone af Verdens Lyst
og aldrig et Suk af dens Jammer. —

Han løfted sit Blik mod den funklende Nat: 
»Her fik jeg en prægtig Stue
med tusinde skinnende Lamper besat 
under Loftets hvælvede Bue!

Hvor Væggene strække sig dunkelblaa! 
her er der Plads til at male
alle de Syner, idrømme jeg saa,
som monne Hjertet husvale.« —

Saa stod han og stirred med undrende Sind, 
til Himmelens Lamper blev blege;
der leged en lystig Morgenvind
gennem Toppen af Skovens Ege.

Gaspar Hauser gøs i Luftningen sval: 
»Mig tykkes, sig Væggene fjerne;
for stor fast bliver den Højeloftssal;
ej længer Murene værne.« —

Han bøjed sig ned mod klaren Aa; — 
de Vover saa sagtelig rinde; —
sit eget Billed der han saa
i Bølgespejlet inde.

Han stirred og smiled med henrykt Aand; — 
det var ham selv op ad Dage;
han nikked med Hoved, han vinked med Haand; 
det gav ham hans Hilsen tilbage. —

Det plasked i Sivet, hvor han stod; — 
hans Blik saa drømmende glide; —
der hopped en Frø henover hans Fod; — 
han sprang tre Skridt tilside.

Det rasled over hans Hoved brat; 
det rørte sig trindt i Lunden;
alle smaa Fugle paa Gren og i Krat 
kom frem i Morgenstunden.

De kvidred og titted og hopped ham nær 
med Øjne saa kloge, saa lyse; —
han vendte sig hist, han vendte sig her: 
saa lønligt maatte han gyse.

Det buldrer henover Mark og Vang, 
det dønner under Gangerhove;
af Hundeglam og af Jagthornklang 
genlyde de høje Skove.

Hallo, Hallo! gennem Korn og Krat 
frem foer en jublende Skare;
de hilste med Latter og svang deres Hat 
under skingrende Fanfare.

Caspar Hauser dølger sit Aasyn ræd; 
Dødsangest klemmer ham Barmen:
»O, Ve! hvor finder jeg Ly og Sted 
i al den Trængsel og Larmen!

Det tramper i Jord; det plasker i Siv; 
det skingrer fra Løv og Grene!
O, skjul mig! jeg gruer for alt det Liv!
jeg trode, jeg leved alene!«


T:Samson
F:Hvad er det for Raab og Trængsel
SIDE:48-51

Hvad er det for Raab og Trængsel 
og Larm i Filisternes Lejr?
det skingrer ned i mit Fængsel; 
hvad vandt de nu for en Sejr?

De huje som Peblinger kaade,
der slap fra Tugtens Ris;
mens Samsons Arm maatte raade, 
de sang paa en anden Vis. —

Har I glemt min Asenskæve? — 
da sprang I saa let en Dands! — 
og har I glemt mine Ræve
med lystig blussende Svands? —

Men selv jeg min Herre fornægted 
i mit Hjertes trodsige Mod;
med hans Fjender jeg mig beslægted; 
derfor hans Aand mig forlod.

Jeg glemte Fædrenes Minder; 
jeg glemte min Moders Hus;
Jeg lefled med fremmede Kvinder 
og drak af de Fremmedes Krus.

Ved Skøgens søde Tale
og ved hendes hvide Barm
Jeg dyssedes i Dvale
og vaagned til Spot og Harm.

Jeg vaagned til Dødens Mørke 
i Fangehullets Gys;
trælbunden var Armens Styrke, 
og blindet var Øjets Lys.

Nu lytter jeg fra mit Fængsel
til Jublen i Fjendernes Lejr. —.
Sig, Dreng, hvad betyder den Trængsel? 
har Filisterne vundet en Sejr? —

»For Dagon Festen beredes; 
du blinde Træl, kom ud,
at Folket maa se dig og glædes 
og prise Filisternes Gud!« —

Smaadreng, nu skal du mig bringe 
ind under Templets Hal,
livor Fløjter og Bækner klinge
til Trommernes lystige Skrald.

I Midten skal du mig stille, 
at jeg kan oprejst staa
ved den mægtige Dobbeltpille,
som Loftet hviler paa.

Min Ryg blev jeg vant til at bøje 
i Fængselet under Jord;
det vil de Filister fornøje
at se deres Fange saa stor. — —

Hil Jer, højrøstede Helte,
som spytte paa den Blindes Skæg!
mødtes vi med Sværd ved Belte, 
forvist, I tav som en Væg!

Jehovah, du lod mig bøde 
med Lænker og Spot og Spe:
forlad mig nu min Brøde 
for al min Jammer og Ve!

Jehovah, styrk mig i Naade! 
kom end engang mig ihu! 
for mine Øjne baade
du lade mig hævnes nu! —

Det vifter i mine Lokker 
som Aandens Vingeslag;
mig tykkes, at Søjlen rokker 
ved mine Armes Tag!

Mig tykkes, at Mulmet brister; 
det lysner af Nattens Skød! — 
Nu er det forbi, Filister!
jeg knuser Jer i min Død!


T:Latona
F:Træt hun sad blandt Strandens Stene
SIDE:52-54

Træt hun sad blandt Strandens Stene 
Natten var saa lys og varm;
Bølgen steg og sank med Sukke 
som idrømme Pigens Barm; 
Liljen aanded gennem Dalen
ud sin Duft saa stærk og sød; 
Nattergalen
trak sin Tone lang og blød.

Og hun saa; hvor Stjernehimlen 
sænked sig i Havets Skod,
og det Dybe med det Høje 
sødt formælet sammenflød,
og da voxed Sjælens Længsel, 
og da svulmed Hjertets Trang;
fra sit Fængsel
brød den stærke Klagesang:

Ak, hvor er du, gudebaarne, 
skønne Helt, hvor drog du hen? 
har du glemt din Sjæls Udvalgte? 
kommer aldrig du igen ?
Jeg kan Intet, Intet glemme,
ej dit Øjes stolte Lyn
og din Stemme
og de kongelige Bryn.

I en Nat, saa skøn som denne, 
ved dit Bryst jeg hviled sidst, 
og du trøsted den Forsagte, 
svor, vi skulde samles vist. 
Ørnen skreg i Vesterleden,
og det lyned, mens du svor; 
bryd ej Eden;
Guderne har hørt dit Ord!

Men de svandt, de lange Dage, 
og de Maaneder svandt hen,
og jeg gemte tro min Længsel; 
men du kommer ej igen; — 
og der griber mig en Smerte, 
sælsom, aldrig anet før,
og mit Hjerte
ved, hvad ej det nævne tor.

Midt i Dagens Vrimmel gaar jeg 
ene med min skjulte Skat;
o, men Intet kan fordølges
den opmærksom tavse Nat:
tusind Øren da fornemmer 
Sukket af mit stille Savn;
tusind Stemmer
hviske mig min Smertes Navn.

Ak, hvor er du, skønne Brudgom? 
kom igen, min svundne Lyst!
gid jeg kunde gaa som Bølgen 
søgende fra Kyst til Kyst!
gennem Luften til dig svømme 
som en Blomsterduft i Vang,
eller strømme
i din Sjæl som Fuglens Sang!


T:I Baaden
F:Natten ruger stum og mørk
SIDE:55-56

Natten ruger stum og mørk; 
sorgfuldt Bølgen sukker;
paa de skumle Vandes Ørk 
Baaden ensom vugger.

Færgemanden uden Ord
langsomt Aaren fører;
trindt omkring paa Hav og Jord 
intet Liv sig rører.

I den tunge Taagenat
ingen Stjerner blinke;
kun fra Kysten ængstligt mat
blege Lys mig vinke.

Men med Kølens dunkle Spor 
mørkt mit Øje følger;
Landet, hvor min Lykke bor, 
mer og mer sig dølger.

Og der tynge paa mit Bryst 
bange Midnatsdrømme:
O, jeg kender denne Kyst, 
disse sorte Strømme!

Lethefloden ruller her
sine dorske Vande
mellem Livets muntre Færd 
og de Dødes Lande.

Skal jeg paa den øde Strand 
som en Skygge vanke?
Ak! ved Livets skønne Land 
hænger fast min Tanke.

Rosen stod saa rød og smuk 
hist i Livets Have;
her kun snige sig med Suk 
Genfærd mellem Grave.

Skønne Liv, du var saa kort! 
svandt du alt bag Taagen! — 
bort, I vilde Drømme bort! -
Ak, naar biir jeg vaagen?

T:Sommerhaab
F:Til Sommer, til Sommer!
SIDE:57-60

Til Sommer, til Sommer!
naar Trækfuglen kommer
og søger sin Rede og kender sit Træ, 
naar Rosen har Rødme,
naar Bærret har Sødme,
naar Solen har Varme, og Skoven har Læ! — 
Hvorlænge er der til Sommer? —

Til Sommer, til Sommer!
naar Busken er grøn, og naar Bølgen er blaa, 
naar hundrede Snekker med snehvide Vinger 
som kneisende Svaner i Øresund gaa,
naar Skovsletten klinger,
mens Aftenen kommer,
af jublende Sange fra Telt og fra Træ, — 
Hun og jeg,
vi finde den smukkeste Vej,
Arm i Arm, —
hvor Aftenstunden er varm!
Bænken hist i det ensomme Læ,
den lad os søge,
fjernt fra de larmende Menneskevrimle, 
hvor kun de uskyldige Blomster smaa
med fortrolig Hilsen omkring os stimle. — 
I gamle, alvorlige Bøge,
som saa stille, betænksomme staa
og spidse hvert Blad som et nysgerrigt Øre,
og vilde gjerne lytte derpaa,
hvad Blomsterne hviske med Aftenvinden,
og jeg med Veninden, — I maa gerne os høre;
I er tavse, tro;
I røbe ikke,
hverken Ord eller Blikke;
I hørte vist tidt paa Elskende to.
Vi vil jo kun tale,
her i de grønne, beskyggede Dale,
om Aftenstunden, som er saa dejlig, blid
i den skønne, grønne Sommer,
om Jorden, som er saa rig og smuk og varm,
om Himlen, som er i vor Barm, 
og om den allersaligste Tid.
som kommer! —
Naar bliver det Sommer? —

Sommer kommer sejlende 
fra sin fjerne Blomsterø, 
stoltelig spejlende
sit Kongeflag i Sø!

Se, Skyteppet skælver
og brister for hans Komme brat, 
og Regnbuen hvælver
sig over hans Fregat!

Han kaster sit Anker;
han folder ud sin Fane god; — 
alle mit Hjertes Tanker
de sejle ham imod.

Med Blomster og Krandse
hver Baad er smykt, ham til Behag; 
Chariternes Dandse
er malet i vort Flag.

Med Majgrene grønne,
med Haandens Vink og Hornets Klang
den Drot for alt det Skønne 
skal hilses og med Sang! —

Til Sommer, til Sommer!
da springer alle Blomster ud, 
og Rosen for alle Blommer 
vil være min Brud.

Min Rose, jeg kommer,
jeg flyver i din aabne Favn; 
der er mit Hjertes Sommer!
Der er min Længsels Havn!


T:For Danmark
U:(1845.)
F:Hil vor Moder, Hil den Gamle!
SIDE:61-63

Hil vor Moder, Hil den Gamle! 
helligt hendes Navn!
gerne Sønnerne vil samle
sig i hendes Favn.
Ingen Brud i Ungdomslue 
dejlig er som hun at skue,
ingen Røst som hendes Stemme 
liflig at fornemme!

Kun hos hende kan vi trives 
ret med Lyst og Mod; 
Planten visner, naar den rives 
fra sin faste Rod.
Sagn om Jordens Søn vi hørte: 
naar sin Moders Skød han rørte,
dobbelt følte han derefter 
voxe sine Kræfter.

Mangen prægtig Fane vifter
over Ærens Vang,
vinker Helte til Bedrifter 
under Sejerssang;
men kun en i Verden vide
os kan kalde til at stride; 
kun hvor Dannebroge vajer, 
haabe vi paa Sejer.

Moder, er du fattig vorden 
paa de gamle Aar?
du, som Dronning var i Norden 
i din fejre Vaar!
maa dit stolte Bannermærke
nu sig bøje for de Stærke ? —
vi har Hjerter, vi har Arme!
sig os al din Harme!

Se du frit i Fremtids Taage, 
krands din lyse Lok!
gode Vætter for dig vaage; 
Sønner har du nok;
hvor man bryde vil dit Gærde 
vil vi være flink paafærde;
vi vil gaa, hvor du vil kalde, 
staa med dig og falde!

T:For Norden
U:(1845.)
F:De samles trindt i Nordens Land
SIDE:64-66

De samles trindt i Nordens Land
til Stævne og til Tinge,
og Bølgen gaar fra Strand til Strand; 
stort Nyt har den at bringe:
de ruste sig til Herrefærd
de Folkeslægter stærke;
sit eget Banner fører hver,
men alle Korsets Mærke.

Et Korstog vi os ruste til,
en hellig Grav at vinde;
en mægtig Aand vi mane vil,
som slumret har derinde.
Vaagn op, vaagn op, du Nordens Aand 
og dvæl ej hos de Døde!
vaagn op og bryd de gamle Baand; 
forson den gamle Brode!

Spred med din Magt den Taagedunst, 
som før vort Syn omspændte;
vi fangne var ved Trolddomskunst;
os selv ej mer vi kendte;
se, Broderblod til Nordens Skam 
har plettet vore Strande;
at Frænde mest er Frænde gram,
det maatte Norden sande.

Da klang det over Øresund; 
til Strid vi tabte Lysten;
vi kendte dem i samme Stund; 
vi kendte dem paa Røsten:
de samme Ord, den samme Klang, 
som hørt vi havde hjemme,
den Melodi, vor Moder sang,
som vi kan aldrig glemme!

I Sønner af det stolte Nord, 
I Sønner af vor Moder! 
imellem os kun Venskabsord, 
som Broderens til Broder!
vi kappes vil paa Fædres Vis; 
men det skal Striden være:
med Ord og Sang til Nordens Pris, 
med Daad til Nordens Ære!

Vort Blod saatidt jo sammen flød 
thi lad os Pagten sværge: 
med Skjold ved Skjold, i Sejr og Nød
vort fælles Hjem vi værge; 
og kommer engang Nornens Dag, 
og stævnes vi til Prøven: 
se, Korset staar i vore Flag,
i vore Skjolde Løven!

SLUTSEKTION

SEKTION:Nyere Digte og Fædrelandssange.


T:Ved et Studenterjubilæum
U:1858
F:O, hvilke Dage staa frem for min Tanke!
SIDE:69-71

O, hvilke Dage staa frem for min Tanke! 
fem og tyve Aar deres Glands ej har slukt;
Haabet oplod sine Skyslotte blanke;
Verden var for trang for vor dristige Flugt. 
Højt var vort Maal og bevinget vor Fod;
Hjertet slog stolt, mens om Sejre vi drømte; 
Ungdommens Flammer og jublende Mod
var i hvert Bæger, vi tømte.

Atter vi samles, en Levning af Flokken; — 
vide var vi spredt paa vor Pillegrimsfærd, —
Panden lidt furet, lidt tyndere Lokken;
o, men dog hvor hjemlig jeg faler mig her!
Broder, saa kom da, sid hos og fortæl:
Hvor har du færdedes? hvad har du fundet?
hvad var din Idræt, og hvad var dit Held? 
hvad har i Striden du vundet? —

Plukked i Musernes Lunde du Krandse? — 
byggede du kraftigt paa Dannemarks Vold? —
brud du mod Løgn og mod Dumhed en Landse? — 
løfted du for Ret og for Frihed dit Skjold? —
skrev du dit Navn paa en Daad, som var værd 
mer end de Krandse, som Dognet kan binde? — 
Held dig, engang skal Erindringens Skær
mildt paa din Livsaften skinne!

Sig, om du fandt paa din Vandring en Kvinde, 
ren og skær som Liljen og trofast og øm? —
ejer du end kun det hellige Minde,
eller kun et Billed, der bor i din Drøm:
Held dig, min Broder! — for Smerter og Savn 
sødere Trøst er i Verden ej funden:
nævn du saa sagte det elskede Navn;
tøm saa dit Bæger til Bunden!

Men var paa Vejen din Lykke kun ringe,
kommer du tilbage tomhændet og bar,
har du slet Intet til Festen at bringe:
bring du kun dig selv da; men kom, som du var. 
Har du bevaret din frejdige Aand,
kan end som dengang du sværme og drømme: 
Broder, saa ræk mig din trofaste Haand
og lad os Bægeret tømme! —

Naar vi nu skilles, — se Timerne rinde; — 
aldrig som iaften vi mødes vel her: —
leve vor Ungdoms velsignede Minde!
lad det ikke blegne for Verdens Besvær!
Livet er Alvor og Striden er haard; 
Blændværkets glimrende Boble maa briste; 
men, hvad vi elsked i Ungdommens Aar, 
blive vi tro til det Sidste!


T:Vort Modersmaal
F:Vort Modersmaal er dejligt; det har saa mild en Klang
SIDE:72-73

Vort Modersmaal er dejligt; det har saa mild en Klang;
hvormed skal jeg ligne det og prise det i Sang? 
en højbaaren Jomfru, en ædel Kongebrud,
og hun er saa ung, og saa yndig ser hun ud!

Hun lægger os paa Læben hvert godt og kraftigt Ord
til Elskovs sagte Bønner, til Sejrens stolte Kor;
er Hjertet trangt af Sorgen, og svulmer det af Lyst,,
hun skænker os Tonen, som lette kan vort Bryst.

Og<note>Og] Om</note> om i Øst og Vest vi har sværmet og søgt
de svundne Tiders Visdom, de fjerne Landes Kløgt,
hun lokker og hun drager, vi følge hendes Bud;
for hun er saa ung, og saa yndig ser hun ud.

De Fremmede, de tænkte at volde hende Sorg;
de bød hende Trældom i hendes egen Borg;
men just som de mente, hun var i Baand og Bast, 
da lo hun saa hjertelig, at alle Lænker brast.

Og alle de Skjalde, hun skænked Ordets Magt,
de blev om hendes Sæde en stærk og trofast Vagt; 
hver Sang, som Folket kender og lytter til med Lyst, 
den blev en Ring i Brynjen, som dækker hendes Bryst.

Hver kraftig Skæmt, der lokker om Læben frem et Smil,
den blev i hendes Kogger en hvas og vinget Pil; 
hvert Ord, der kom fra Hjertet, og som til Hjertet naar,
det blev en Sten i Muren, der hegner hendes Gaard.

Og Aarene rulle og skiftes om paa Jord,
og vore Navne glemmes som Sne, der faldt ifjor, 
og Slægt efter Slægt segner hen paa Nornens Bud; 
men hun er saa ung, og saa yndig ser hun ud!


T:For Sønderjylland
U:1859
F:Du skønne Land med Dal og Bakker fagre
SIDE:74-76

Du skønne Land med Dal og Bakker fagre, 
med grønne Enge og med gyldne Agre: 
med Kløfterne, hvor Bækken
sig gennem Krattet snor,
og langs med Vejen Hækken, 
hvor Fugleskaren bor! —
Skønne Land! i din rige Have 
Mindets Blomst gror paa Heltegrave, 
Mindets Blomst! 

En Kampens Pris din Dejlighed er vorden; 
en Bejler kom fra Syd og en fra Norden; 
den ene kom i Glandsen
af Rigdom og af Magt
og bød dig Brudekrandsen
og Herlighed og Pragt;
fagre Ord talte han med Liste; 
fagre Ord mange Hjerter friste,
fagre Ord!

Den anden rakte Haanden jevnt og stille 
og havde ikke mange Ord at spilde;
dog var der i hans Stemme
den gamle, kendte Klang,
som Ingen kan forglemme,
der hørte den engang:
det var Sang fra din Barndoms Dage,
Minderøst om din Fryd og Klage, 
Minderøst!

Thi du er voxet af hans egen Stamme, 
og du er fostret af den fælles Amme,
og før han lod dig fare, 
og før han dig forlod, 
før vilde han ej spare
sit bedste Hjerteblod.
Ej paa Skrømt foer hans Sværd af Skeden; 
tunge Slag drøned over Heden,
tunge Slag!


Den fagre Kampens Pris har Dansken vundet, 
og Bruden har sin rette Brudgom fundet;
nu vil han Jaord drikke
alt med sin Liljevand,
og mellem dem slet ikke
er Plads til Tredjemand.
Før hun skal rives fra hans Side, 
end en Dyst tør vel Dansken ride, 
end en Dyst!


T:Brudepsalme
U:Den 27de. Marts 1860
F:Eden er lukket; — med vildsomme Fjed
SIDE:77-78

Eden er lukket; — med vildsomme Fjed 
Mennesket drager landflygtig afsted; 
mødig og træt gennem Ørkenens Sand 
søger han frem til Forjættelsens Land; 
hedt brænder Solen, og Vejen er lang; 
Korset er tungt paa den Pillegrimsgang!

Herren er naadig; han glemmer os ej; 
mildt han os kvæger paa Valfartens Vej: 
Manden med Kvinden tør gaa i hans Navn, 
dele paa Vejen hver Lyst og hvert Savn. 
Troskabens Pagt mellem Kvinde og Mand, 
den er et Glimt fra Forjættelsens Land!

Herre! se, disse har sluttet den Pagt: 
Vis du dem Vejen! vær selv deres Vagt! 
drag du foran som den ledende Sky;
før dem til Kilden i Palmernes Ly!
lad dem fornemme i Haab og i Tro: 
under dit Telt er der saligt at bo!


T:† Nis Lorentzen
INDEXTITEL:Nis Lorentzen
U:1860
F:Lad ham hvile; han er træt
SIDE:79-81

Lad ham hvile; han er træt;
lad den gamle Stridsmand blunde; 
han kan hvile sig med Ret;
han har kæmpet, mens han kunde; 
han har staaet mangen Dyst
stærk og stolt, med oprejst Pande, 
vendt mod Faren frem sit Bryst 
som et Fjeld i stride Vande.

Tro som Guld og haard som Staal, 
mandigt løfted han sin Stemme, 
værged for sit Modersmaal,
vilde fremmed Skik ej nemme; 
fast han stod for Folkets Ret,
trodsed Haan og Had og Vrede; — 
lad ham hvile; han er træt;
han har baaret Dagens Hede!

Men fra Graven gaar en Røst, 
som os varsler, som os vækker: 
Endt er kun den første Dyst; 
slutter tæt de faste Rækker. 
Tordenskyen er paa Vej;
Ingen ved, naar Lynet flammer; 
holder Vagt og sover ej!
flux paafærde, hvor det rammer!

Fædres Arv og Ejendom,
som den gamle, gæve Skare 
uforsagt har værnet om,
skal nu denne Slægt bevare; 
lover da med Mund og Haand 
at staa fast i Tider tunge,
at den stærke Gamles Aand 
ej skal blues ved de Unge!

I din Jord, o Fædreland,
lad din Son nu Hvile finde!
du skal værne, tro som han,
om hans Grav og om hans Minde!
han var din, mens Hjertet slog; 
han har værget for din Ære; 
derfor i din Mindebog
skriv ham ind blandt dine Kære!


T:Danmarks Krone
U:1860
F:Kongen raader for Danmarks Rige; han bærer Kronen af Guld
SIDE:82-84

Kongen raader for Danmarks Rige; han bærer Kronen af Guld;
hver ærlig Mand i Danmark er Kongen tro og huld.
Den holdt i tusind Aar; saa stolt og fri er Dannemarks Krone.

Af Folkets Kraft er Kronen stobt; indviet er den af Gud;
ved den skal ingen Fremmed røre og byde os Herrebud.
Den holdt i tusind Aar; saa stolt og fri er Dannemarks Krone.

Den tydske Kejser greb derefter: det var ham for højt et Maal;
han tog den ikke med Herreskjold, ej heller med Handsker af Staal.
Den holdt i tusind Aar; saa stolt og fri er Dannemarks Krone.

Gud naade den, der tigger om Hjælp og lider paa fremmed Magt!
naar Kongen løfter Danmarks Banner, er danske Mænd hans Vagt.
Den holdt i tusind Aar; saa stolt og fri og Dannemarks Krone.

Naar Kongen tør for Danmarks Ære staa fast med frejdigt Mod,
da skal for ham de danske Mænd ej spare Gods eller Blod.
Den holdt i tusind Aar; saa stolt og fri er Dannemarks Krone.

Saamangen Krone brast isønder, mens Lykken den drev sit Spil;
i tusind Aar har Danmarks holdt; den holder saalænge Gud vil.
Den holdt i tusind Aar; saa stolt og fri er Dannemarks Krone, 

Gud sende Kongen mange Dage og Held til al hans Færd!
Gud lægge sit haad i Kongens haad og Sejer i Kongens Sværd!
Den holdt i tusind Aar; saa stolt og fri er Dannemarks Krone.


T:Jørgen Vilhelm Marckmann
U:Den 15. Juli 1861.
F:Se, den lange Strid er endt
SIDE:85-86

Se, den lange Strid er endt, 
Livets tunge Strid med Døden; 
Herren har sin Engel sendt; 
han har ført ham ud af Nøden. 
I den sommergrønne Dal
skal han sødt og roligt blunde 
og forglemme Dødens Kval 
under Ly af svale Lunde.

Mange har du, Fædreland,
som du stolt kan Sønner kalde; 
mere trofast dog end han,
det var Ingen af dem alle.
Al din Sorg og al din Lyst
har han rummet i sit Hjerte: 
lad ham ved dit Moderbryst
hvile ud fra Livets Smerte!

Ved dit Billed hang hans Blik, 
for hans Øre lod din Stemme; 
hver en Kraft, af Gud han fik, 
skulde kun din Ære fremme. 
O, lad om hans Hvilested
al din Sommers Pragt sig slynge, 
og lad om hans Kærlighed
alle dine Fugle synge!

Bær ham til den stille Grav;
læg ham hos hans Hjertes Kære;
giv til Jorden, hvad den gav;
vort skal dog hans Minde være. 
Ingen Svig var i hans Mund,
i hans Sjæl var kærlig Varme; 
derfor vil i Dommens Stund 
over ham sig Gud forbarme!


T:Kongens Død
F:Det falder saa tungt at tænke derpaa
SIDE:87-89

Det falder saa tungt at tænke derpaa 
Kong Fredrik er hos de Døde.
Saa tidt vi hans milde Øjne saa,
fløj alle Hjerter ham imøde.

Han ejed en Kraft, den holdt han sig ved, 
naar Støtter af Jern maatte briste:
hans Styrke var Folkets Kærlighed;
den kunde han aldrig miste.

Han ejed en Visdom, den leded ham trygt, 
hvor den snildeste Kunst maatte glippe: 
han vidste, Thronen er sikkrest bygt
paa Frihedens faste Klippe.

Han ejed en Lykke, den svigted ham ej,
ihvor han end monne vandre:
hvert Skridt, han gik paa sin Kongevej, 
gik han og hans Folk med hverandre.

Thi han følte det grant med sikker Sands, 
hvad Folket paa Hjertet maatte bære;
han vidste, Dannemarks Fjender var hans, 
og hans var Dannemarks Ære,

Han elskede Mindet om Fædrenes Old:
han freded om Kæmpernes Grave;
han rejste Dannebods ældgamle Vold
til Hegn for Dannemarks Have.

Og Danskens Sværd, som rusted i Krog, 
det lod han af Balgen drage;
med Sejer igen fløj Dannebrog
saa stolt som i Valdemars Dage.

Alt, hvad han har grundet til Danmarks Gavn, 
Gud give det Held og Fremme!
men den skal mærkes med Nidingsnavn,
som vover hans Værk at skæmme!

Bring Kongens Lig til den gamle Stad,
hvor Kilderne grædende rinde;
men i Folkets Bryst og paa Krønikens Blad
bor Fredrik den Danskes Minde!


T:Danmarks Sorg
F:Der ruger en Sorg paa Folket; det lytter ej paa Trøst
SIDE:90-92

Der ruger en Sorg paa Folket; det lytter ej paa Trøst;
Det er retsom Hjertet var revet af Danmarks Bryst. 
Rygtet fløj i Mørket: Kong Frederik er død! — 
det var, som Danmark aldrig var før stedt i Nød.

Nu samles Danmarks Fjender; nu.pleje de Baad; 
nu hvisler i Krogen Forræderiets Braad;
nu tænke de: Kong Fredrik var Danmarks Liv og Sjæl,
og Folkets Mod er gemt bag hans Kistes sorte Fjæl. —

Og var det da forgæves, det ædle Kongeliv?
staar Danmark nu i Stormen som det svajende Siv?
og skal de tydske Trælle nu træde med Spot
den Jord, hvor Fredrik rejste den danske Friheds Slot? —

Ja, lad dem kun prøve det med Vold og med Svig! 
end har vi Rum paa Heden til mange tydske Lig;
i Folket er der Mod, og i Landet er der Marv;,
end tør de Danske værge Kong Frederiks Arv.

Saa holde vi hans Ligfærd med vældigt Vaabenbrag; 
efter de tunge Taarer skal følge tunge Slag;
som Oldtidens Drotter, naar de til Valhal red,
en Flok af Venner og Fjender han tager i Graven med.

Paa Dannevirkes Skandser skal Dødsfesten staa;
der vilde for Danmarks Have han sætte Port og Slaa;
der dvæled end paa det Sidste hans Blik saa mangen Stund;
der stod hans Sjæl i Kampen i Dødstimens Blund.

Staa fast, staa fast, I danske Mænd! thi viger I et Fjed,
da faar den døde Konge i Graven ikke Fred;
da kommer han paa sin hvide Hest, da klinger hans stærke Røst;
da kalder han Ryes Brigade fra Gravene til Dyst!

T:Kongens Hjemfart
F:Mens den sidste Hilsen drøner tungt fra Ø til 0
SIDE:93-94

Mens den sidste Hilsen drøner tungt fra Ø til 0,
gaar den sorte Dødningsejler over Østersø;
over dybe, dunkle Vande skrider den med Sorg, 
fører hjem den døde Konge til hans Fædres Borg.

Østersø, som kærlig trykker Danmark i din Favn, 
bær ham sagte, bær ham varligt sidste Gang i Havn! 
Folket bar ham jo paa Hænder, indtil Døden tro;
gerne vilde det ham baaret til hans sidste Bo.

Ser du Dannebroge sorgfuldt sænket paa sin Stang? — 
tidt har du jo set det flyve stolt med Sejerssang. 
Hører du det danske Løsen bringe Sorgens Bud? — 
vel maa du jo kende Klangen af de danske Skud.

Østersø, din Ros er knyttet til det danske Flag; 
hver af dine<note>dine] dne</note> Bugter minder om et Helteslag;
stort i Verden blev dit Rygte ved det danske Sværd: 
vis nu Dannerkongen Hyldest paa hans sidste Færd.

Bær ham sagte, bær ham varligt! lad fra Kyst til Kyst
dine Bølger dæmpet klage som en Havfrurøst; 
syng om Danmarks gamle Dage, Mindets Herlighed! 
syng om ham, der tog i Graven Folkets Hjerter med!


T:Ved Sørgehøjtiden for Kong Frederik VII
U:i Haderslev Frue-Kirke, den 19 December 1863
F:Gud sendte ham i Farens Tid
SIDE:95-99

<nonum><center>Kor.</center></nonum>

    Gud sendte ham i Farens Tid
    til Danmarks Værn i Nøden;
    han stod hos os i Storm og Strid,
    og han blev tro til Døden!
Nu sørger hele Danmark for Kongen.

    Guds Raad er ikke Støvets Raad; 
    i Løndom gaa hans Veje;
    nu samler Folket sig med Graad
    ved Kongens sidste Leje.
Nu sørger hele Danmark for Kongen.

    Vi fulgte ham med Glædesraab, 
    vi hilste ham med Sange;
    vi saa til ham med frejdigt Haab, 
    naar Tiderne var trange.
Nu sørger hele Danmark for Kongen.

    Nu er der tyst i Kongens Borg, o
    g Dødens Magt har sejret;
    og vore Fester blev til Sorg, 
    vor Jubel blev henvejret.
Nu sørger hele Danmark for Kongen.

    Vi flokkedes saa stolt og trygt
    om ham i Fred og Fare;
    til Danmarks Værn han havde bygt 
    et Værk, der skulde vare.
Nu sørger hele Danmark for Kongen.

    Den Gud, som os vor Glæde gav, 
    han har os dybt bedrøvet;
    men Folket staar ved Kongens Grav
    og bøjer sig i Støvet.
Nu sørger hele Danmark for Kongen.


<nonum><center>Solo.</center></nonum>

Hans Folk skal vidne ved hans Grav, 
at han blev tro til Døden;
det Løfte, som han frejdigt gav,
det sveg han ej i Nøden.
For Danmarks Ære stolt og øm 
han værged og han vaaged;
dets Billed straaled for hans Drøm, 
mens Døden ham omtaaged:
i Danmarks Trængsels Nat han kom 
og bragte Morgenrøden;
men Folkesorgen vidner om,
at han var tro til Døden.

Paa Kærlighedens stærke Magt 
sin Kongestol han bygged,
og Kærligheden stod paa Vagt
og hvert hans Skridt betrygged. 
Der boede i hans milde Blik
og i hans milde Stemme
en Magt, som dybt til Hjertet gik, 
som vi kan aldrig glemme.
I Graven er Kong Fredrik lagt; 
men aldrig dør hans Minde;
thi Kærlighedens stærke Magt 
kan Døden overvinde!


<nonum><center>Kor.</center></nonum>

Gud, som har vort Folk bedrøvet 
som har bøjet os i Støvet
ved din Almagts Raad!
hør nu Bønnerne, der stige
op til dig, du Naaderige! 
det er Danmarks Graad.

Danmark beder i sin Smerte 
som et sorgfuldt Moderhjerte
for sin dyre Søn:
Herre, mildt du dig forbarme! 
tag ham i din Naades Arme! 
det er Danmarks Bøn.

Ingen Undertryktes Taare
vidner mod ham ved hans Baare,
det er Folkets Røst.
Heller som en kærlig Hyrde 
har han lettet Tryk og Byrde
mildt med Hjælp og Trøst.

Støvet tør med Gud ej trætte; 
gaa dog mildt med ham irette 
i din Miskundhed!
over Dødens mørke Vande
bær du ham til Frelsens Strande, 
ind til Lys og Fred!

Lad du Mindets lyse Stjerne 
straale klart i Tider fjerne
om Kong Fredriks Navn!
lad hans Aand i Trængsler mørke
sende Danmark Haab og Styrke, 
føre det i Havn!


T:Fra Sønderjylland
U:i Vinteren 1864
F:Vinteren ruger saa mark og lang
SIDE:100-103


Vinteren ruger saa mark og lang,
saa stum som et Lig;
jeg horer ej anden Fuglesang
end Ravneskrig.

Den klamme Taage, den isnende Vind,
den fygende Sne,
den knuger mit Hjerte, den tynger mit Sind
med usigelig Ve.

Det trykker mit Bryst som et Mareridt
i Midnattens Gys;
o, kunde jeg vækkes og aande frit
og skimte Lys! 

Jeg drømmer, at Heltenes ædle Blod
har sejerløst flydt,
at Tydsken træder mit Land under Fod 
og praler lydt.

Jeg drømmer, at Danmark ligger Lig
i Dødens Blund,
at Frændskab blev Løgn, og Venskab blev Svig
i Nødens Stund.

Op, op af Søvnen! vig bort, vig bort,
du Spøgelseflok!
jeg ved, om Natten var aldrig saa sort,
det dages jo nok.

Jeg ved, om Vintren var aldrig saa stræng,
det bliver jo Vaar;
der dølges et Liv i Sneens Seng 
som ikke forgaar.

Kom, frejdige Vaar, du frelsende Gæst!
lad Vinteren dø
i Torden fra Syd og Orkan fra Vest,
i blodig Tø! —

Op, op, mit Folk og ryst af din Hu 
al Vinterdøs!
hvis ikke du spænder hver Sene nu, 
er du redningsløs.

Der kan ikke tinges om, hvad du vil 
nu offre helst;
det gjælder et eneste dristigt Spil: 
fortabt eller frelst.

Der kan ikke købes med tryglende Graad 
en Galgenfrist;
det eneste mandige Frelsens Kaad
er: bær eller brist!

Sæt Skuden kun ud i Stormens Brag 
med knejsende Mast;
hejs højt i Toppen det danske Flag 
og nagl det fast!

Frygt ej for Fjendernes mylrende Hær, 
mens du har saa Faa;
stol trygt paa Gud og trygt paa dit Sværd 
og gaa kun paa!

Maaske, naar Bøgen i Løvspring staar
i Majsols Glands,
er glemt din Vinter og grøn din Vaar
med Sejrens Krands!


T:Ved Laurids Skaus Jordefærd
U:den 18de Mai 1864 i Haderslev under den fjendllige Besættelse
F:Forstummet er den stærke Røst
SIDE:104-105

Forstummet er den stærke Røst,
der tidt fandt Genklang i vort Bryst,
der hørtes vidt om Lande;
i Gravens Mulm, i Dødens Gys
er slukt den snilde Tankes Lys 
bag denne blege Pande.

Men Mindet frem af Graven gaar, 
og klart for vor Erindring staar 
hans Ungdoms lyse Bane;
med Undren skued Folk og Land 
den unge, djærve Bondemand,
der rejste Stridens Fane.

Ved Graven maa vi tavse staa; 
men Rygtet skal med Vingen slaa
og flyve vidt om Lande,
og at han var en Høvding stærk 
til kløgtigt Raad og dristigt Værk, 
skal Ven og Fjende sande.

I Folkets Hu staar hans Bedrift 
indpræget med saa dyb en Skrift, 
der slettes ej af Ælde;
sin Mindesten har selv han sat;
den skjules ej af Glemsels Nat; 
ej Stormen den kan fælde.


T:Den 6te Oktober 1864
F:Et Aar er det siden, et eneste Aar!
SIDE:106-109

Et Aar er det siden, et eneste Aar! -
forsvundet som Bølgeskummet; —
men Ingen fatter og Ingen forstaar,
hvad det eneste Aar har rummet. —

Han stod iblandt os saa stolt og saa mild:
saa frejdigt han løfted sin Pande;
vi saa, han var født og baaren til
at værge for Danmarks Lande.

Da sang vi: »Naar Kongen er med os,« -
da jublede Stor og Liden;
da turde vi byde Fjenden Trods; — 
et Aar, kun et Aar er det siden! —

Vinden suser paa Heden i Høst, 
og Taagerne ruge saa kolde;

der hvisker i Natten en Aanderøst 
hen over de sløifede Volde:

Dengang jeg kom til de Dødes Stad,
der sad alle Danmarks Konger paa Rad.

Op da rejste sig Alle paa Stand,
de spurgte om Nyt fra Danmarks Land.

Jeg svared: »Vort Led er i Lave hængt, 
Volden er bygget, og Porten er stængt.

Dannebrog vajer med Sejerskrands; 
Dannemarks Krone staar frisk i Glands.

Dannerkongen bor trygt og godt 
blandt frie Mænd i sit aabne Slot.

Dannemarks Land er med Loven bygt; 
den ringeste Mand lever frit og trygt;

Det Sidste, der for mit Øre lød
var Folkets Sorg ved Kongens Død.« —

Kongerne lytted i Dødens Palads,
de bød mig den bedste Hædersplads.

Men i Midnattens Stund blev min Længsel stærk:
jeg maatte se til mit Kongeværk. —

Jeg kender Skov, og jeg kender Strand: 
jeg kender dog ikke mer mit Land.

Jeg leder nær og jeg leder ijern
om Volden, jeg rejste til Landeværn.

Jeg leder om Høj og Mindesten, 
der stod over faldne Heltes Ben.

Jeg ser de fremmede Røveres Hær;
men ingensteds blinke de danske Sværd.

Er Dannebroge nu krøbet i Skjul 
for Tydsklands graadige Aadselfugl?

Mit Folk! har du mistet dit Mandemod, 
fordi du misted din Høvding god?

Hvordan har du værget din egen Tarv? 
hvordan har du vogtet min Hædersarv?

Tør du ej værge din Odel med Sværd, 
da vorder du aldrig Friheden værd.

Jeg faar ikke Fred i Gravens Skød, 
mens Danmark ligger i Skændselsned.

Jeg kommer igen i Midnattens Stund
og skræmmer dig op af det dorske Blund,

og peger paa Hæderens Krands, vi vandt, 
og paa Heltenes dyre Blod, der randt,

og trykker dybt i din Sjæl en Braad,
der driver dig frem til mandig Daad, —

indtil i den rette Stund og Tid
jeg ser dig med Haand paa Sværd til Strid, -

indtil du faar vasket den Plet af dit Skjold 
og frelst dine Børn af Fjendevold!


T:For Danmark
U:(Den 7de December 1864.)
F:Blev nu til Spot dine tusindaars Minder?
SIDE:110-111

Blev nu til Spot dine tusindaars Minder?
er dit Sværd nu brustent og plettet dit Skjold? 
blev dine Mænd nu til klagende Kvinder? 
trampe dine Fjender den sløifede Vold?
Er nu paa Sange din Bøgelund tom?
maa vi nu blues med Blikket mod Jorden
ved hver en Tone, der minder os om,
at du var Dronning i Norden? —

Svigtet af Venner og svigtet af Frænder, — 
hver en Stjerne skjult i den bælmørke Nat, — 
Banneret baaret af famlende Hænder: —
havde baade Himmel og Jord dig forladt?
Slangen, du fostrede selv ved din Barm, 
frem af sin Hule sig snigende voved, 
sløved dit Værge og lammed din Arm, 
bøjed i Støvet dit Hoved.

Skibet er strandet; — saa lad os da bjerge 
rask igennem Brændingen Alt, hvad vi kan 
Viljen, der mægter vor Frihed at værge, 
Troskab indtil Døden mod Fædrenes Land, 
levende Haab, der kan svinge vort Flag, 
dødeligt Had, der kan hvæsse vor Klinge, 
klippefast Tro paa den Fremtidens Dag,
der skal Genfødelsen bringe!

Lad os da vente og ikke forsage,
agte paa de varslende Tegn under Sky, 
bære de tunge Forsmædelsens Dage: — 
atter skal i Danmark en Morgen dog gry; 
kommer da Luftningen frisk over Strand, 
ruller da vældigt den vækkende Torden,
da skal du atter, mit Fædreneland, 
løfte dit Hoved fra Jorden!

Da skal du se dine Sønner staa rede,
og da skal den hvislende, giftige Snog, 
som nu tør frækt sig i Solskinnet brede, 
flygte for dit Blik til den mørkeste Krog. 
Da skal dit ældgamle Banner paany
vinke til Sejer de Faa mod de Mange,
og da skal atter blandt Sværdenes Gny
runge de frejdige Sange.


T:Aarskiftet 1865
F:Tiden ruller sit knusende Hjul
SIDE:112-114

Tiden ruller sit knusende Hjul; 
Aaret vil ty til Nattens Skjul.

Det sniger sig bort paa flygtende Fod, 
betynget med Brude, besmittet med Blod.

Men aldrig glemmes den Skænk, det gav; 
for Dannemarks Held det grov en Grav.

Og skal vi nu kaste Graven til
og sukke: »Det ske, som Herren vil?« —

O, brug ej daarlig et helligt Ord; 
Gud vil ikke Svig og Vold og Mord.

Og Fejghed og Dumhed og Rænkespil, 
det er ikke det, Gud Herren vil.

Naar et Folk staar op som en eneste Mand 
og hævder sin Odel og værger sit Land

Og værner om sine Fædres Arv 
og vogter Børnenes Ret og Tarv

Og sætter saa Gods og Blod paa Spil, 
da tør det sige: «Ske, som Gud vil!«

Alen naar det blunder i Trygheds Døs, 
da slippes de mørke Magter løs,

Og taaler det Splid i sin egen Lejr, 
da fanger det kun en stakket Sejr,

Og naar det famler med raadvild Aand, 
da gives det hen i sin Fjendes Haand;

Da vinder Døden og Mørket sit Spil; 
det er ikke det, Gud Herren vil. —

Stirrer du, Danmarks Folk i din Nød 
mod Aaret, der stiger af Nattens Skød?

Se du kun fremad uden Gru,
med mandig Vilje, med frejdig Hu!

Magten kan trampe dig ned i Blod;
men til Skændsel og Trældom er du for god.

Gud Herren har døbt dig med Smertens Daab 
men han døber til Tro, han døber til Haab.

Tør du kun tro, da har du Trøst; 
din Skæbne bor i dit eget Bryst.

Vaag og bed, mens Natten er lang, 
og vær beredt, naar det gryr engang.

Vær tro mod dig selv, mod dit Navn, din Æt,
din ældgamle Hæder, din Tusindaars Ret;

Og kommer da Timen, og staar du fast, 
og sætter Alt paa det sidste Kast:

Da slaa kun trøstig din Lid dertil:
Det gaar dog tilsids, som Gud Herren vil!


T:Nordisk Høitid
U:Den 13de Januar 1865
F:Natten skrider, hyllet i Taage
SIDE:115-116

Natten skrider, hyllet i Taage;
tro paa Skandsen Vagterne vaage; 
Nordens Stjerne dølges i Mulmet, 
intet Glimt bag Skyernes Rift! 
Tunge Tider gik over Norden; 
vrede Norner raade paa Jorden; 
Midgaardsormen, edderopsvulmet, 
glædes ved sin Sejersbedrift.

Hvor er alt det Store, vi drømte?
hvor er Løftets Bæger, vi tømte? 
Prøvens store Time var kommen; 
fandt den kun en smaasindet Æt? 
Folkerøst fra Fjeldet og Dalen,
var du kun som Skum i Pokalen?
og, naar Saga stævner til Dommen,
skal din Vægt da findes for let?

Kjøbes maa, hvad værd er at eje; 
ej paa Medgangs banede Veje,
ej med Vid og lettende Snille 
vandt et Folk udødeligt Ry;
Synd maa sones, Daarskab maa bødes: 
Sejre vindes kun, hvor der blødes; 
Mod til Offer, Kraft til at ville,
det er Prisen, den tør Du ej sky.

Daarer tvivle, Kidinger svige; — 
blev vi færre, hvad vil det sige? 
højt og stolt vi løfte vor Fane, 
ængstes ej, for Stien er trang.
Om end mangt et Øje skal lukkes,
aldrig skal dog Haabet udslukkes;
tæt vi fylkes, trofast vi bane
Vej for kommende Slægters Gang!

Kaar en Storm gaar hen over Jorden, 
kommer atter Prøven for Korden:
da skal Avner skilles fra Kjerne,
alle Kræfter vækkes at Blund:
er der da fra Fædrenes Dage
Mod og Marv i Folket tilbage, 
da skal Nordens funklende Stjerne 
varsle klart Forjættelsens Stund.


T:For Kvinden
U:(Ved Festen for Sønderjyderne paa Klampenborg 5te Septbr. 1865.)
F:Medens al vor Glands fra fordums Dage
SIDE:117-118

Medens al vor Glands fra fordums Dage 
ligger skjult af Sorg og Skam og Nød,
mens det sidste Haab, vi har tilbage, 
dunkelt dæmrer kun i Nattens Skød: —
tør vi lokke frem i Tider svare 
Duften fra vor Ungdoms Rosengaard?
tør vi synge nu om Øjne klare, 
Kvindesmil og Hjertets lyse Vaar?

Ja, den danske Kvinde har et Hjerte, 
som kan rumme mer end Leg og Lyst; 
hun kan fatte Fædrelandets Smerte,
hun kan gyde Mod i Mandens Bryst.
Hun har hellig Styrke til at værge 
om den dyre Skat i Nødens Tid;
thi hun har den Tro, som flytter Bjerge, 
og det Haab, der svigter ingen Tid.

Hun vil holde Danmarks Navn i Ære,
vogte Modersmaalets rene Klang;
Danmarks unge Sønner vil hun lære 
højt at elske gamle Dannevang. 
Haabet, der var slukt, vil hun forynge; 
hun vil gøre den Forsagte stærk,
og for Drengens Vugge vil hun synge 
stolte Kvad om Fædres Manddomsværk,

Med sin Haan hun ramme vil de Frække,
som tør deres Moders Navn forsmaa;
alle gode Kræfter vil hun vække;
alle Gæve vil hun kalde paa, —
og naar atter Danmarks Stjerne blinker, 
og naar Dansken atter løfter Sværd,
bliver hun Valkyrien, der vinker 
Danmarks Mænd igen til Heltefærd.


T:Til slesvigske Veninder
U:(Til Tak for en Sølvbryllupsgave)
F:Jeg fejred i Stilhed de rige Minders Fest
SIDE:119-121

Jeg fejred i Stilhed de rige Minders Fest,
og der kom Alvorstanker i Højtidsdragt til Gæst, 
og der kom Ungdomsdrømme, en kæk og frejdig Hær, 
og der kom blege Billeder med Vemods milde Skær.

Jeg saa med Tak tilbage paa den forsvundne Tid, 
med Tak for Sorg og Glæde, for Fred og for Strid; 
jeg saa paa den Rigdom, der rummes i mit Hjem;
med Tak saa jeg tilbage, med Tillid saa jeg frem.

Men under Festens Glæde der blødte dog et Saar: — 
det Sted, hvor trygt min Arne stod saamange gode Aar,
der, hvor mit Livs Skærsommer bar Blomst og satte Frugt, 
hvor Mindet aldrig visner i Tidernes Flugt, —

Hvor hver en Dag og Time min Længsel stunder hen, —
derfra blev jeg landflygtig, — naar ser jeg det igen? —
den dyrebare Jord, hvor min Sjæl har slaaet Rod, 
den trædes nu med Haan under Dødsfjendens Fod! —

Da blev en liflig Hilsen derovrefra mig bragt,
en yndig Mindegave i Skønheds rige Pragt,
og venlige Hænder havde kunstigt Naalen brugt,
og danske Kvindehjerter havde tænkt det ud saa smukt.

Egens stolte Sejerskrands paa Dannebroges Bund: 
Haabets Glands om Troens Tegn paa Kærlighedens Grund! —
hvor findes vel en Pude saa tryg og saa blød, 
at helde sit Hoved til i Lyst og i Nød? —

O, kunde jeg nu finde en Tak, som var værd
saa dyrebar en Hilsen, en Gave saa kær!
og havde jeg dog Ord, at jeg kunde ret faa sagt, 
hvor inderlig en Glæde mig det Venskabsbud har bragt!

»Derovre« dvæler tidligt og sildigt min Aand,
og jeg kan ikke bindes med stærkere Baand;
men mit Mod bliver nyt ved det skønne Varselstegn, 
og mit Haab skyder Spirer som Græsset efter Regn.

Og jeg tror det saa sikkert, at snart skal Dagen gry, 
og Frelsens Sol skal skinne, og Mørkets Rovfugl fly; 
da skal vi smykke Dannebrog med Egens friske Blad,
og de skal atter samles, der nødig skiltes ad!


T:Det unge Danmark
U:(Ved en Skolefest)
F:Dengang de drog afsted
SIDE:122-124

	Dengang de drog afsted
	vi vilde gerne med:
	ja havde vi kun Magt,
	saasandt som vi har Agt.
saa skulde Tydsken truffet paa en vældig Grændsevagt.
Nu faar vi vel at vente, — saa vil vi passe paa 
og øve Arm og Hoved, til den næste Dyst skal staa;
den Dag, da vi skal med at værge Danmarks Vang,
	den kommer nok engang!

	Til gamle Tiders Røst
	vi lyttede med Lyst,
	om Klang af danske Sværd 
    i Fædres Heltefærd,
om Dannebroges Sejersglands, der straaled fjern og nær;
men dersom vi vil kræve de stolte Fædres Arv,
saa maa vi først jo ligne dem i Sjælens Kraft og Marv.
En Prøve var det værd; — nu vel! vi faar at se! 
	det lykkes dog maaske!
	    
	Hvad vi endnu formaa, 
	det vil kun lidt forslaa:
	Et er der dog, vi kan
	saa godt som nogen Mand;
thi vi kan trofast elske vort skønne Fædreland,
og vi kan hade Tydskens Vold og alt hans Pral og Vind,
og vi kan holde Haabet fast med frisk og frejdigt Sind,
det Haab: Om Danmarks Nat er nok saa mørk og lang,
	det dages nok engang!

	Der gaar et gammelt Ord: 
    Naar Nøden ret er stor,
	og Danmark fjernt og nær 
    traadt ned af Fjenders Hær,
da vaagner Holger Danske op og klirrer med sit Sværd,
og samler tæt om Dannebrog de Store med de Smaa;
da skal vi være med, naar den store Dyst skal staa.
Den stolte Kampens Dag med Sejrens høje Sang 
	den kommer nok engang!


T:Skolen
F:Jeg ved et Hus med stille Sale
SIDE:125-126

Jeg ved et Hus med stille Sale, 
hvor Jordens Larm ej trænger ind; 
ej Verdens kummerfulde Tale 
forstyrrer der det frie Sind;
der rinder Livet klart i Ro;
der er saa trygt og godt at bo.

Ej Guld og Sølv er der at sanke; 
der trælles ej for Jordens Frugt; 
der løses Sjælens bundne Tanke
og prøver sine Vingers Flugt 
og svæver som den unge Bi 
paa Foraarsengen let og fri;

Og den, som dvælet har derinde, 
han glemmer aldrig denne Tid; 
han hviler ud i dette Minde
og styrkes under Livets Strid;
af hans Erindrings hele Krands 
har intet Blad saa ren en Glands.

Du selv, o Gud, har Huset bygget, 
som freder om vor Barndomsstund: 
af dine Palmer overskygget
det hvile paa din faste Grund!
hold over det din milde Haand
og fyld det med din Sandheds Aand!

----

Kundskabs Fader, Visdoms Væld! 
til vor Gjerning giv os Held! 
hvad her plantes, lad det lykkes; 
hvad her grundes, lad det bygges 
paa den rette Hjørnesten!

Lad en Slægt opfostres her,
sund og flink til Livets Færd,
som kan vogte, som kan hædre 
Arven fra de hoje Fædre,
Danmarks Sprog og Danmarks Navn!


T:I Skoven
U:Den 16de Juni 1866
F:Solens Straale kom ind med Bud
SIDE:127-129

Solens Straale kom ind med Bud, 
hvisked med lokkende Stemme;
»Sid ej hjemme; 
alle Mand herud!
Sommeren drager jo med sejrende Flag
stoltelig ind under Bøgenes Tag, 
hilst af Sange
paa den lange,
lyse Sommerdag.«

Og fra Byens den tunge Luft 
drog vi og tøvede ikke,
for at drikke
Skovens friske Duft.
Her kan vi tumle os, og her kan vi staa, 
hver som han lyster, paa Top eller Taa;
i de 
svale, grønne Sale
skal det lystigt gaa.

Gamle Skov i din unge Pragt,
her er det lifligt at bygge;
i din Skygge 
bor en lønlig Magt;
Bølgen, der sladrer mellem Sivet saa smaat.
Bladenes Hvisken forstaa vi saa godt;
vi fornemme,
vi er hjemme 
i dit grønne Slot.

Som du kvæger os her idag,
har vore Fædre du kvæget,
de har leget
under samme Tag.
Kued dig Vinteren saa lang og saa haard,
staar du dog atter forynget i Vaar:
dine fagre Lokker flagre
kækt paany hvert Aar.

Gamle, dejlige Fødeland, 
svømmende Lilje paa Vove!
dine Skove
elsker Barn og Mand.
Plukked dig Vinteren med Rovfugleklo,
o, gid din Lykke med Vaaren maa gro, 
i de svale
Bøgesale
Sang og Glæde bo!


T:Til Sønderjylland
U:Sungen af Studentersangforeningen paa Fænø
U:1867.
F:Vor Længsels Land, vor Smertes Land
SIDE:130-131

Vor Længsels Land, vor Smertes Land,
du, stolte Minders Bo! 
her kun ved Beltets smalle Rand 
vi skilles fra din dyre Strand;
o, kunde dog vort Haab, vor Tro 
nu, slaa til dig en Bro!

Du Ædelsten, til Smykke sat
paa Danmarks blanke Skjold,
vor Hædersarv, vor Fædreskat,
som vi har tabt den Skændselsnat,
da Tydsken, uden blodig Told, 
red over Thyras Vold!

Hvor danske Heltevugger stod,
hvor ingen Plet er tom
for Spor af Danskes Daad og Mod,
der sætter Tydsken frækt sin Fod 
paa vore Graves Helligdom,
som Ingen værner om!

Du knuges uden Hjælp og Trøst 
frækt af en Røvers Arm;
hvert Bølgeslag om Danmarks Kyst 
er som et Dødssuk fra dit Bryst; — 
da knytter sig hver Haand i Harm: 
da koger hver en Barm.

I Brødre, som i Trængselsdyst 
med Klippetro holdt ud,
o, kunde vi med Varselsrøst
nu sende Haab og sende Trøst, 
og bringe Jer i Nattens Slud
et Morgenrødens Bud!

Ja, kom du snart, kom blodigrød, 
du store Gengældsdag!
med Lynets Glimt, Orkanens Stød, 
med Sejer eller Hædersdød!
og lad blandt stolte Tordners Brag 
os hilse Danmarks Flag!


T:Til Brødrene fra Sønderjylland
U:(Ved Besøget i Aarhus 1868.)
F:Kom I hid for at se til det fædrene Hus, for at kvæges ved Brødrenes Røst?
SIDE:132-133

Kom I hid for at se til det fædrene Hus, for at kvæges ved Brødrenes Røst?
for at fylde med friskere Mod Eders Sind og med Frihedens Luft Eders Bryst?

O, saa kom, lad os bytte vor Sorg og vort Haab; lad os skifte et broderligt Ord;
vi har stirret saa troligt med Længsel mod Syd, som I, Brødre, har stirret mod Nord.

Vi har hørt Eders Suk, vi har delt Eders Nød; vi har spejdet i Øst og i Vest
om et Glimt, der kan bryde den rugende Sky, om et Pust af den rensende Blæst.

For den Ventende sniger sig Tiden saa sen; hver en Dag er saa tung som et Aar; —
men en Mand tør ej sidde med Haand under Kind, han maa bruge sin Dag, før den gaar.

Bring den Hilsen da hjem, at vi vente som Mænd, holde fast paa vor Tro og vort Haab,
at vi trolig staa Vagt, om end Natten er lang, til vi høre det vækkende Raab.

At vi hærde vor Arm, at vi hvæsse vort Sværd, at vort Blik skuer frem til den Dag,
da de vældige Kræfter skal mødes i Dyst, da til Doms vi kan stævne vor Sag.

Og naar Ingen da svigter, da tor det vel ske, at vort Land, som er plyndret og delt,
om Gud vil, kan afryste Forsmædelsens Aag og kan rejse sig herligt og helt!


T:Fredløs
F:Du grønklædte Dal midt i Ørkenens Sand
SIDE:134

Du grønklædte Dal midt i Ørkenens Sand 
med kølige Kildevæld!
du Fristed, der hused den fredløse Mand;
du gæstfri Telt, Farvel!

Du svaled det brændende Saar i mit Bryst;
du kvæged den trætte Sjæl.
Du Plet, hvor jeg blunded i Glemselens Lyst,
du Fredens Dal, Farvel! —

Han vender sin Ganger; saa rider han ud 
ad Ørkenens vildsomme Sti. —
Der farer paa Himlen et Stjerneskud. —
Forbi, forbi, forbi!


T:Ved Festen paa Gram for Hans Kryger
U:(1869)
F:Hel trang er nu Tiden i Sønderjylland
SIDE:135-137

Hel trang er nu Tiden i Sønderjylland 
til Glædesfest;
med Sorgen i Sinde hver Dannemand 
maa gaa til Gæst.
Brudt er nu Ledet, som Vangen har hegnet:
Volden er sløjfet og Virket er segnet,
og Klagen den lyder for Danmark.

Vi saa jo vort Land alt saa mangen en Gang 
i onde Kaar;
end saa vi dog aldrig en Vinter saa lang.
det blev jo Vaar.
Dengang den kullede Greve var Herre, 
aldrig var Nøden og Vaanden jo værre; 
der kom dog en Hævner for Danmark.

Er Egen end fældet, der knejste prud, 
se, Stubben staar,
og frodigt skyder den friske Skud, 
mens Tiden gaar.
Bøjes end Folket i Trængsel og Smerte, 
Troen og Haabet dog gror i dets Hjerte, 
og Haabet, det peger mod Danmark.

Og Sandhed og Ret har en Kraft i sin Røst 
mod Svig og Vold,
og Folkets Liv har i Folkets Bryst
sit Værn og Skjold;
Tanken i Hjertet kan Lænker ej binde, 
Tonen fra Vuggen og Fædrenes Minde 
og Sangen, der lyder om Danmark.

Hil være den trofaste Dannemand,
som aldrig træt
paa Thing og paa Stævne holdt modig Stand
for Folkets Ret!
højt har han mælet, hvor Faa kun det turde; 
Venner og Fjender, naar han tog tilorde, 
fornam, at vor Hu staar til Danmark.

Hans Kryger skal mindes, mens Troskab bor 
i Danskens Bryst,
og det skal her vidnes, at hvert hans Ord
var Folkets Røst.
Vort er det Banner, han dristigt har hævet; 
vort er det Haab, som paa Fanen staar skrevet
»Vi kommer tilbage til Danmark!«


T:Fra Sønderjyllands Kvinder
U:med Brudegaven (Saxos Danmarks Krønike) til Kronprinsesse Lovisa
F:I Fjendevold vi sidde ved Thyras brudte Led
SIDE:138-140

I Fjendevold vi sidde ved Thyras brudte Led;
men i al Danmarks Glæde vor Røst skal klinge med. 
Igennem vort gamle Rige skar Sværdet dybt en Rift; 
men ingen Grændsepæle kan standse Hjertets Drift.

Vi vil ej blande Klager i Brudefestens Lyst;
vort Mod blev ikke kuet i Modgangens Dyst; 
vort Hjerte blev styrket i Trængslernes Daab 
til urokkelig Tro, til uslukkeligt Haab.

Vær hilset og velsignet, du kongelige Brud! 
for din og Danmarks Lykke vi bede til Gud;
du er jo vor egen: vi høre dig til;
vor egen Dronning vorder du engang, om Gud vil.

Modtag vor Brudegave, den gamle Mindebog; 
du, Nordens Kongedatter, forstaar jo vort Sprog, 
og gerne vil du agte paa Krønikens Skrift,
og dit Hjerte vil glædes ved Fædrenes Bedrift.

Og undrende prise den Gud, som mangen Gang 
har ført vort Folk til Frelse gennem Tidernes Trang,
og du vil elske Danmark i Nod og i Lyst,
og Folkets Sorg og Haab vil du rumme i dit Bryst. —

Hvor Volden er sløjfet, der staa nu vi paa Vagt
med Troens tavse Værge, med Hjertets stille Magt; 
vi fostre op en Slægt, som med staalhærdet Mod
vil holde fast ved Danmark som Stammen ved sin Rod. —

O, naar du gæster os engang, — Gud sende snart den Dag! —
naar Dannebroge vajer fra hver en Hyttes Tag,
naar Sejrens Jubel klinger, — vel har du nu saa tidt
hørt Festens Glædestoner ombruse dine Skridt, —

Men da skal du fornemme en Hjertets Jubelsang, 
saa stærk og dyb, som aldrig end for dit Øre klang, 
og føle stolt, — mens atter vort Land er helt og frit, —
at du er Danmarks Datter, og Danmarks Held er dit!


T:Til Christian Flor
U:Den 7de November 1869
F:Der var en Tid, — dens Minde staar
SIDE:141-143

Der =var= en Tid, — dens Minde staar 
til Spot og Harm tillige, —
da Dansken fristed Tiggerkaar
i Danmarks eget Rige;
hvert frit og mandigt Ord, der faldt 
imod de tydske Lænker,
i Dannerkongens Raad blev kaldt
for Oprørsfærd og Rænker.

En lille Flok dog dristig gik 
med Ordets Sværd i Dysten 
tiltrods for vrede Herskerblik 
og fornem Hovedrysten.
De vakte Danmarks Folk af Blund 
med Lurens Toner stærke
og rejste stolt paa Danmarks Grund 
det danske Bannermærke.

Der kom en Tid med Sværdeklang, 
med Brag og Blod og Flammer, 
med Slagets Drøn og Sejrens Sang 
og Nederlagets Jammer;
med Haanden klemt om Sværdet fast, 
med alle Sener spændte,
end paa det sidste Terningkast
maa Danmark staa og vente.

Men under svare Tiders Vægt
vi skal dog ikke glemme
de Mænd, som først en søvnig Slægt 
har vakt med mandig Stemme;
de viste Vejen uforsagt;
de tændte Lys i Mørke;
om Friheds Vugge stod de Vagt
med Sandhedsordets Styrke.

En Stridsmand staar blandt os idag; 
nu har han Sne i Lokken; —
han stod dengang for Danmarks Sag 
som Høvding kæk i Flokken;
endnu naar Sønderjyllands Mænd 
til Alvorsraad sig samle,
de mindes maa den Tid igen
og Høvdingen den gamle.

Hil ham, hvis Haab og Mod ej faldt, 
hvor trang end tidt var Banen!
Hil ham, som naar og hvor det gjaldt, 
har aldrig svigtet Fanen!
Gud unde ham at se den Stund,
naar Danmarks Banner vajer
paa hele Danmarks frie Grund 
engang igen med Sejer!

SLUTSEKTION

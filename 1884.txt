KILDE:Adolf Hansen: _Oversatte engelske Digte_, Gyldendalske Boghandels Forlag, Kbh., 1884.
DIGTER:hansena
FACSIMILE:115408046506_color
FACSIMILE-SIDER:126
TITELBLAD:


T:Forord
TYPE:prosa
SIDE:iii

    I denne lille Bog har jeg samlet de allerfleste af de Oversættelser af mindre engelske Digte, som jeg i Tidens Løb har offentliggjort paa forskellige Steder; desuden er der tilføjet nogle faa ikke tidligere trykte. Bogen gør intet Krav paa at være Antologi eller paa at repræsentere de fire engelske Digtere, af hvem den indeholder Arbejder. Det er kun en Samling af saadanne Digte, som under min Syslen med engelsk Poesi have forekommet mig at være gode eller smukke, og som jeg saa har søgt at give dansk Form.

{rh:Ad. H.}

SEKTION:Percy Bysshe Shelley (1792-1822)


T:Ode til Vestenvinden
FO Vestenvind, du Høstens stærke Aande:
SIDE:1-4
NOTE:Gendigtning af Shelleys <xref type="translation" poem="shelley2019091001"/>.

O Vestenvind, du Høstens stærke Aande,
du, for hvis Kraft de døde Blade farer,
lig Genfærd, som for Trylleord sig vaande,
gule og gustne hen i lange Skarer,
pestslagne, feberrøde; - du, som bringer
hvert Frø til Vinterlejet og forvarer
det dybt, hvor Gravens klamme Væg omringer
det koldt, indtil din Foraars-Søster tager
Basunen til sin Mund, hvis Tone klinger
med Klang, der Jorden af dens Drømme drager,
mens alt med Duft og Farver hun bestrør
og røgter Knopperne i Luftens Ager; -
du vilde Aand, som vækker, hvad der dør,
og dræber, hvad der lever, - hør mig, hør!

Du, paa hvis rappe Strøm i Himlens Zoner
de løse Sky’r lig visne Blade spredes
fra Havs og Himmels sammenslyngte Kroner,
Engle for Regn og Lynild; - fyldigt bredes
langs med dit Lufthavs lysblaa Bølgeklynger,
- som en Mænades Lokker, naar hun vredes,
og Haaret flagrer vildt, - tæt, fyldigt slynger
Uvejrets Lokker sig langs dine Vande
fra Horizont til Zenit; - du, der synger
ved Aarets Grav, mens Natten nu skal danne
den Hvælving, hvor det lægges, naar det dør:
en Taagekuppel, fyldt med Hagl og Brande,
fast bygget ved din Magt, hvis tætte Slør
af Regn og Lyn skal brydes, - hør mig, hør!

O du, som vakte af dets Sommerdrømme
det vinblaa Middelhav, der slumred stille
ved Klangen fra de rislende Smaastrømme
nær ved en Ø i Baiæ’s Bugt, mens milde
og skønne Syner sig i Drømmen væved:
Paladser, klædt med Mos og Blomster vilde,
Borge, som klart i Bølgens Dagglans bæved,
en Blomsterpragt, hvis Sødme Sansen døver; -
o du, for hvem, naar blot din Fod du hæved,
Atlanterhavets Flade dybt sig kløver, -
hvis Røst til Dybets Slimvæxt, Tang og Rør
naa'r som en Gru, der Liv og Kraft dem røver,
saa de i Angst forgaar, og Rædslen strør
det døde Løv til Grunden, - hør mig, hør!

Var jeg et Blad, som højt du kunde hæve,
var jeg en Sky for fjærnt med dig at drage,
en Bølge, som din Magt fik til at bæve,
mens fuldt din Spændkraft strømmed i den svage,
kun mindre fri end du, der alt kan sprænge,
ja var jeg blot som i min Ungdoms Dage,
naar kækt som du vi gennem Rummet trænge,
og naar om Kap med dig vor Attraa gløder, -
jeg havde aldrig anraabt dig saa længe
med Bønner, som min dybe Jammer føder.
O løft mig som en Bølge, Sky, et Blad!
Mod Livets Torne synker jeg! Jeg bløder!
Tungt Tidens Vægt min Kraft har splittet ad;
jeg var dig altfor lig, - stolt, ildfuld, glad.

Lad mig, lig Skoven, som din Lyre bruse!
Hvad om mit Løv som dens maa visnet vige?
Naar dine Harmoniers Hvirvler suse,
en høstlig Klang tungsindig-mild skal stige
fra begges Sangbund. Du, som trodser Skranker,
vær du min Aand! Vær mig, utæmmelige!
Driv overjorden mine døde Tanker,
lig vissent Løv, der nye Væxter føder!
Ved Kraften, som i dette Vers der banker,
spred mine Ord, som Arnestedets Gløder
og hede Aske, ud blandt Slægtens Hær!
Vær for vor dorske Jord den Magt, der støder
i Spaadomsluren ved min Røst! Thi er
det Vinter først, maa Vaaren være nær.

T:Skyen
F:Et kvægende Bad til hvert tørstende Blad
SIDE:4-8
NOTE:Gendigtning af Shelleys <xref type="translation" poem="shelley2019091002"/>.

Et kvægende Bad til hvert tørstende Blad
    jeg bringer fra Hav og fra Strømme;
jeg svaler med Skygge de Blomster, der trygge
    hvile i Middagsdrømme.
Fra min Vinge falden Duggen, der kalder
    Knoppen til Blomstring i Vaar,
naar den slumrer sig varm paa sin Moders Barm,
    mens om Solen hun dansende gaar.
Jeg Hagl-Svøben bringer, som Plejl jeg den svinger
    og hvidner den græsgrønne Egn;
og atter til Jorden med Latter af Torden
    jeg styrter mig ned som en Regn.

Jeg Sneen renser paa Bræernes Grænser, -
    det stønner fra Granernes Barm;
og om Natten derude paa min Sneduns Pude
    jeg slumrer i Blæstens Arm.
Paa min Himmel-Borgs Taarne, af Luften baarne,
    sidder Lynet, min Styrmand god;
i en Hule kastet, er Tordnen bastet,
    dér raser den vildt ved min Fod.
Over Jord og Bølger, mens let jeg følger,
    den Styrmand leder min Flugt,
mildt drages han dér af de Geniers Hær,
    der færdes i Hav og i Bugt;
over Fjældenes Tinder og Bække, der rinder,
    og Søer og Sletter og Skær,
hvor end han vil drømme, ved Bjærg eller Strømme,
    dvæler den Aand, han har kær;
og i Lufthavets Bad jeg tumler mig glad,
    mens Regnbygen standser hans Færd.

Det blodrøde Gry hver Morgen paa ny,
    med Ildblik og flammende Fjer,
springer op saa tryg paa min Taageryg,
    mens det tyndes i Stjærnernes Hær, -
ret som højt paa en Aas af en Fjældkolos,
    som et Jordskælv vugger og svinger,
en Ørn fanger Ro et Sekund eller to
    med Glans paa de gyldne Vinger.
Og naar Solen gaar ned, og det aander af Fred
    fra Havet i rødmende Lue,
naar Aftenens Skrud foldes rosenrødt ud
    og glider fra Himlens Bue, -
mens Vingen mig dækker, til Ro jeg mig lægger,
    saa tyst som en rugende Due.

Hin Jomfru skær, der Sølv-Ild bær,
    og som Mennesker Maanen kalde,
glider hen ad mit Gulv, der er blødt som Uld,
    mens Vindene sagtelig falde;
og hvor hendes Fjed, naar hun svæver afsted,
    - hendes Fjed, som kun Englene kende, -
slaar Rift eller Sprække i Telt-Tagets Dække,
    spejder Stjærnerne ud, efter hende.
Og jeg jubler og ler, naar glad jeg dem. ser
    som en Sværm af gyldne Bier;
og jeg sondrer og sprænger mit Luft-Telts Flænger,
    til paa Jorden, hvor Vindene tier,
alle Vande og Kær faar et himmel-laant- Skær
    og dækkes af glimtende Stier.

Om Solen jeg binder et Bælte, der skinner,
    om Maanen et Perleskrud;
Vulkanflammen svækkes, og Stjærnerne skrækkes,
    naar Stormen mit Banner slaar ud.
Fra Skrænt til Skrænt, som en Brobane spændt,
    er jeg strakt over rivende Bække;
hverken Sol eller Dag kan bryde mit Tag,
    der er lagt paa en Fjæld-Søjlerække.
Den Sejersport fager, hvorunder jeg drager,
    med Sne, med Orkan og med Lue,
naar de Luftaanders Magt jeg i Lænker har lagt,
    er den tusendfarvede Bue, -
Meteorernes Ild, mens Jorden saa’ til,
    har gjort den saa skøn at skue.

Vand og Jord er min Fa’r og Mo’r,
    og Himlen har fostret mig;
fra Bølgerne dybe kan; op jeg krybe,
    jeg skifter, men dø kan jeg ej.
Thi naar Luften er ren, og helt uden Men
    Himlens Pavlunvægge staa,
og naar Sol og Vind med Straaler og Skin
    bygger op den Luftkuppel blaa,
i Stilhed jeg ler, naar min Gravhal jeg ser, -
    og fra Regnbygens Skjulested
gaar jeg frem, som en død fra Gravens Skød,
    og river det hele ned.

T:Til Natten
F:Snelt over Vestens Bølger du svæve
SIDE:9-10
TODO:Find originalen (Shelley)

Snelt over Vestens Bølger du svæve,
    hellige Nat!
Fra Taagehulen i Øst du dig hæve,
hvor hele den ensomme Dag forladt
du Drømme af Frygt og Glæde væver,
mens Sjælen i Længsel mod dig bæver; -
    skynd dig, o Nat!

En Kappe graa om din Form sig føje,
    stjærnebesat;
blind med din Haarbølge Dagens Øje,
kys hende, til hun er træt og mat;
drag saa over By, over Land og Hav,
dulmende alt med din Tryllestav, -
    kom, o Nat!

Da Skæret jeg saa’ af Morgenstunden,
    jeg sukked mod dig;
da Lyset straaled, og Duggen var svunden,
og Middagen tynged paa Sti og Vej,
da Dagen gik træt til Hvile bag Løvet,
mens dog som en ukær Gæst den tøved,
    jeg sukked mod dig.

Døden, din Broder, hæved sin Røst:
    »Søger du mig?«
Søvnen, dit Barn, hviskede tyst,
lig summende Bi over soltung Vej:
»Skal jeg hvile hos dig i Timen silde?
Søger du mig?« - Og jeg svarede stille:
    »Nej, ikke dig.«

Naar du er død, kommer Døden, ja
    snart, ak snart, -
og Søvnen, naar du er draget herfra.
Men Gaven, hvorefter jeg længes svart,
kan du, o elskede Nat, kun bringe; -
svæv nu let paa din ilende Vinge,
    kom snart, snart!

T:Strofer
U:skrevne i nedslaaet Stemning nær ved Neapel
TOCTITEL:Strofer skrevne i nedslaaet Stemning nær ved Neapel
INDEXTITEL:Strofer skrevne i nedslaaet Stemning nær ved Neapel
LINKCTITEL:Strofer skrevne i nedslaaet Stemning nær ved Neapel
F:Den varme Sol paa Himlen skinner
SIDE:11-13
TODO:Find originalen (Shelley)

    Den varme Sol paa Himlen skinner,
    og Bølgen danser let og skær;
    blaa Øer og snebedækte Tinder
    Middagens Purpurlysning bær;
    og Luften aander lunt om hver
    en Blomsterknop paa Eng og Kyst;
    den samme Fryd faar Stemme her
    i Vindens, Fuglens, Bølgens Røst,
og selve Byen hvisker fredelig og tyst.

    Jeg ser paa Havets blanke Vand,
    med Siv og Purpurtang belagt,
    paa Bølgen, der slaar op mod Strand,
    lig Lys i Stjærnebyger flakt.
    Jeg sidder ensom. Glimt og Pragt
    og Lyn fra Middags-Havet svæver
    omkring mig, og med Vemods Magt
    en Klang sig fra dets Rytmer hæver, -
ak, delte nu et Bryst dit Liv, hvori jeg bæver!

    Jeg har ej Sundhed, Haab og Mod,
    Fred hverken ude eller inde, -
    ej den Tilfredsheds Overflod,
    den vise kan i Tanken finde,
    naar i hans Sjæl dens Straaler skinne, -
    ej Kærlighed, ej Ry og Magt.
    Andre kan disse Gaver vinde,
    og dem har Livet Glæde bragt, -
men mig en anden Drik blev i dets Bæger rakt.

    Dog nu har Sorgen Mildheds Fred,
    som Bølgen og den bløde Vind;
    jeg kunde træt mig lægge ned
    og græde, kummerfuld i Sind,
    mit Sorgens Liv i Tavshed ind, -
    til Døden kom med søvnlet Gang,
    til i den varme Luft min Kind
    blev kold, og Havets sagte Sang
gled over Hjærnen med sin sidste, dybe Klang.

    Maaske jeg vilde savnes svagt,
    som denne Dag, naar den sig sænker,
    af mig vil savnes med sin Pragt,
    som nu jeg med min Klage krænker.
    Men Kærlighed mig ingen skænker,
    ramt som jeg er af Tidens Slag,
    mens der er mangen én, som tænker
    paa denne lyse, pletfri Dag,
naar den er længst forbi, med dvælende Behag.

T:Døden
F:De dø og komme ej igen. Ved Randen
SIDE:13-14
TODO:Find originalen (Shelley)

De dø og komme ej igen. Ved Randen
af Graven sidder Sorgen bleg og stirrer,
skønt ung af Aar, med isgraat Haar om Panden.
Svagt kalder han - mens træt hans Læbe dirrer -
paa sine kæres Navne. De er døde,
min stakkels Ven! Kun Navneklangens Øde,
    kun disse Grave, Suk og Klage
    og Tomhed er tilbage.

Ak, Sorg, min kære Ven, hold op at græde.
Du vil ej trøstes? Ak, jeg undres ikke.
Thi jeg har set dig tit med dem at træde
og hen mod Solen kaste tavse Blikke,
naar mildt som nu den sank i Aftenstunden
og nu er Issen graa og Haabet svunden.
    Kun disse Grave, Suk og Klage
    og Tomhed er tilbage.

T:De to Aander
U:(En Allegori.)
F:O vogt dig, du, som højt over Jord
SIDE:14-17
TODO:Find originalen (Shelley)

{ci:Første Aand.}

O vogt dig, du, som højt over Jord
vil svæve paa stærke Længslers Vinge!
En Skygge følger din Ildflugts Spor, -
        Natten kommer!
Tindrende Straaler i Luften springe,
og hist, hvor Lys og hvor Storme bor,
der var det en Jubel sig kækt at svinge,
        men Natten kommer!


{ci:Anden Aand.}

De evige Stjærner funkle lyst, -
og vil gennem Nattens Mulm jeg bryde,
saa bærer jeg Kærligheds-Lampen i Bryst,
        og den er Dag;
Maanen sit milde Skær vil gyde
paa mine gyldne Vinger tyst;
og rundt om min Bane vil Ildkugler skyde,
        gøre Nat til Dag.


{ci:Første Aand.}

Men naar Mørkets hvirvlende Storme vækkes,
og Hagl og Lynild, der flænger og flaar?
Se, Luftens Grænser brydes og knækkes, -
        Natten kommer!
Orkanens susende Skyer naa’r
hin synkende Sol, der af Taager dækkes;
den piskende Hagl imod Sletten slaar, -
        Natten kommer!


{ci:Anden Aand.}

Jeg ser det og hører Stormens Tuden.
Paa Uvejrets Strøm vil jeg sejle let,
med den Fred forinden, det Lys foruden,
        som Mulmet bryder.
Og du, sku op, naar Mørket er tæt,
fra din søvnbundne Jord i Taage-Sluden,
og se, hvor jeg fjærnt mod det høje let
        min Maaneflugt skyder.

---

Man siger, der er en Skrænt at se,
hvor en kuldedræbt Gran staar høj og ene
over Kløfter af Is og Dynger af Sne
        paa det barske Fjæld, -
og naar Stormens Vinger biir matte og sene
af dens evige Jagt paa hin stigende Fe,
fornyr den rundt om de rimfrosne Grene
        sin Styrkes Væld.

Man siger, i Nætterne rene og svale,
naar Duggen i Slummer paa Engen bæver,
fornemmer den vandrende hviskende Tale,
        som gør Nat til Dag;
og en Sølverform, som hans Ungdomselskede, svæver
med skinnende Haar over Højder og Dale;
og naar han fra Søvnen sit Øje hæver,
        er Nat blevet Dag.

SLUTSEKTION


SEKTION:Alfred Tennyson


T:Lotos-Spiserne
F:Mod! sagde han og peged ind mod Land
SIDE:18-27
NOTE:* Motivet til »_Lotos-Spiserne_« er hentet fra Odysseens 9de Sang, Vers 82-104.
NOTE:Cf. Odysseen i <a poem="wilster2005051003,82-104">Wilsters oversættelse</a>.
NOTE:Gendigtning af Tennysons <xref type="translation" poem="tennyson2019091101"/>.

  »Mod!« sagde han og peged ind mod Land,
  »snart vil mod Kysten Bølgens Ryg os bære.«
  Ved tidlig Kvældstid kom de til en Strand,
  hvor stedse tidlig Kvæld det syntes være.
  Som den, hvem stærke Drømme tungt besvære,
  mat-aandende om Kysten Luften bæved.
  Fuldmaanen over Dalen stod. Den skære
  og fine Strøm, let som en Taage vævet,
snart syntes standse, snart igen den nedad svæved.

  Et Land med Strømme: let som Taage flød,
  lig lange, sarte Lin-Slør, nogle stille,
  og nogle gennem Lys og Skygger brød,
  mens, skumklædt, slummerdyssende de trille;
  blank Floden løb mod Havet fra sin Kilde;
  tre Klippetinder hæved fjærnt sig brat,
  og Solnedgangens røde Straaler spille
  paa deres Sne; med Regnens Dug besat
stod Granen skyggefuld højt over Busk og Krat.

  Mildt dvæler Solnedgangen rød dernede
  mod Vest; og Øjet gennem Kløfter rækker
  til Dalen frem og Sandets gule Hede,
  af Palmer kranset, did, hvor Enge strækker
  sig blødt, og Galangalen voxer smækker.
  Bestandig syntes alt det samme her!
  Om Kølen Lotofagers blege Rækker,
  mørkladent-blege mod hint Rosenskær,
med mildt-tungsindigt Blik sig samled stille dér.

  Og Grene de af Trylleplanten bar,
  med Blomst og Frugt, hvoraf de tavse gav
  enhver; men hvo, der nød, for ham det var,
  som Bølgens Brusen i det nære Hav
  lød langt, langt borte, klagende og lav;
  og naar hans Fælle talte, klang hans Røst
  saa svag som Røsten fra den stille Grav;
  hans vaagne Liv i Slummer syntes løst,
han som Musik fornam Pulsslaget i sit Bryst.

  Saa satte de sig paa det gule Sand,
  hvor Sol og Maane skinned over Bred;
  sødt drømte de om deres Fædreland,
  om Barn og Viv; men hvert et Sind var ked
  af Havet og af Aaren, ked og led
  af Bølgens Skum, som stadig gynged dér.
  Da sagde én: »Her blive vi i Fred!«
  Og alle sang de flux: »Vort Øhjem er
fjærnt over Bølgen hist; vi vil ej flakke mer.«


{c:Kor-Sang.}

{c:I.}

Her lyder skøn Musik, der falder mildt,
som Rosenblade sig paa Græsset lægge,
som Nattens Dug, der synker tyst og stilt
paa tavse Vande mellem Klippevægge, -
Musik, der hviler blødere paa Tanken
end trætte Øjelaag paa trætte Øjne, -
Musik, der varsomt lukker op for Slumrens Kilde.
Mos-Lejer bløde her sig højne,
og gennem Mosset kryber Vedbendranken;
paa Strømmen græde store Blomster stille;
Valmuen hænger mat i Søvnens dybe Nat.

{c:II.}

Hvorfor skal vi i tunge Trængsler lide,
af Kummer gnaves skarpt i Hjærtet inde,
mens ellers alt kan Fred og Hvile finde?
Alting har Fred: - hvi skal vi ene stride,
vi ene, som er først blandt alt hernede?
Hvi skal der stadig klages ?
Hvi skal fra Kval til Kval vi stadig jages,
bestandig fremad ile
og aldrig Vingen hvile,
med Søvnens Balsam aldrig Panden lindre,
ej lytte tyst til Sangen i vort Indre:
»Kun Freden bringer Glæde!«
Hvi skal vi stride, vi, som kroner alt hernede?

{c:III.}

Se, midt i Skovens Gem
fra Svøbet lokkes Bladet sagte frem
til Livet af de lune Vinde;
det foldes sorgløst ud derinde,
soldøbt, naar Dagen hedest er,
dugnæret under Maanens Skær, -
gulnes saa og synker tyst.
Se, fuld af Saft ved Somrens Kraft
blir Æblefrugten svulmende og rund
og falder saa en stille Nat i Høst.
Til sin bestemte Tid og Stund
livsfrodig Blomsten aabner sig
og modnes, visner saa, men lider ej,
rodfæstet i den dybe Grund.

{c:IV.}

Triste Havets Bølger rulle,
Himlen trætter trist vort Øje.
Døden venter os; - hvi skulde
stadig vi da lide Møje?
Lad os i Fred! Snelt Tiden fremad gaar,
og Læben bliver stum, før vel vi véd.
Lad os i Fred! Hvad er der, som bestaar?
Alting berøves os og hvirvles ned
som Vrag og Stumper i de svundne Aar.
Lad os i Fred! Kun liden Fryd vi faar
ved Kampen mod det oride. Er det Lykke
at klatre stadig op ad Bølgerygge?
Alting har Fred og modnes tyst og stille
mod Graven, synker og forgaar: -
skænk Død os eller Søvn, dyb Søvn med Drømme milde!

{c:V.}

Hvor lifligt, lyttende til Bækkens Strømme,
med halvt-tillukte Øjne hen at svømme
halvt slumrende i vaagne Drømme!
At drømme lig det gule Aftenskær,
som dvæler blødt om Myrrhabusken dér,
at lytte til hverandres sagte Røst
og Lotosplantens Frugt at nyde,
at se, hvor Vandet kruses let mod Kyst,
hvor Skummets Linjer mælkehvide flyde,
at lade Sind og Stemning glide
betaget hen i Vemodstanker blide,
at gruble stille, mildt, og kalde Mindet frem
om Barndoms gamle Venner, alle dem,
som Gravens Tuer nu bedække,
to Haandfuld Aske, gemt bag Urnens Kobbervægge!

{c:VI.}

Kært er os Mindet om vort Hjemlivs Dag
og vore Hustruers sidste Favnetag
i Suk og Graad; - men alt er skiftet om:
thi slukt er nu vor Arnes Ild i Hjemmet,
og vore Sønner raade; alt er fremmed;
vi vilde dræbe Glæden, hvis vi kom.
Maaske Øfyrsterne vort Gods forødte,
og Skjalden synger nu, med Strengen stemt,
om den trojanske Kamp, hvor Helte blødte,
og om vor Daad, som Ting, man halvt har glemt.
Er der Forvirring i vort Hjemland hist?
Lad hvad der knustes, knust kun ligge:
let sones Guders Vrede ikke,
den brudte Orden ændres knap af nogen.
Der er Forvirring, tung og trist,
Kummer paa Kummer, Slid paa Slid,
Møje til Alderdommens Tid,
haardt Slid for Hjærter, trættede i Strid,
for Øjne, sløve af at stirre gennem Taagen.

{c:VII.}

Men ak, hvor sødt, paa Blomster-Lejer strakte,
mens slummertunge Vinde blæse sagte,
med halvt-nedsænket Øje,
her under Himlen, mørk og rolig,
at se det blanke Flodløb drage trolig
sin Strøm fra hine Purpurhøje,
at høre aarie Genlyd kalde
fra Kløft til Kløft igennem Vinløvnettet,
at se den friske Strøm smaragdgrøn falde
igennem Løvværk, af-Akanthus flettet!
At høre blot og se Havbølgerne, der funkle, -
at høre blot var sødt, her under Graner dunkle!

{c:VIII.}

Her blomstrer Lotos, frodig, fuld og rig,
ved Klippens Top, ved hver en Bugt og Vig;
her aander Vinden stadig mild og blid;
langs Kløft og lønlig Sti den hele Tid
blæses Lotosblomstens gule Støv bestandig hid og did.
Vi har kæmpet nok og tumlet mellem Liv og Død,
slyngede mod Mast og Ræling, naar de vilde Bølger brød,
mens de store, plumpe Hvaler Skummet højt i i Vejret skød.
Lad os sværge, at bestandig vi vil blive her,
hvile trygt som Guder sammen i det milde Skær,
uden Sans for Slægtens tunge Møje og Besvær.
Thi ved deres Nektar hvile de og slynge ned
Tordenkilerne, og Skyen kruses ikkun svagt derved
rundt om deres gyldne Huses gyldenklare Fred;
og de smile, mens de skue paa det øde Land,
skue ned paa Pest og Jordskælv, Afgrundssvælg og glødhedt Sand,
knuste Skibe, Bøn og Taarer, Kiv og Kampe, Mord og Brand.
Tavst de smile; i hver kvalfuld Sang for dem Musik der bor,
osr de finde i hvert harmfuldt Raab, som vredt imod dem fo'r,
kun et Kvad af liden Mening, skønt af stærke Ord,
sunget af en kuet Slægt, der træt bag Ploven gaar,
graver, saar og høster under tunge Arbejdskaar,
samler Hvede, Vin og Olje møjsomt Aar for Aar, -
til de dø, og nogle lide - hviskes der - i Helveds Kval,
lide endeløst, mens andre i Elysiums Blomsterdal
hvile deres Lemmer, medens Vinden lufter sval.
Sikkert, sikkert, Slummer mere sød end Møje er,
og Kysten mere blød end Kamp blandt Brændinger og Skær; -
o, hvil jer, Kammerater, vi vil ikke vandre mer.


T:Landsby-Skoflikkeren
F:Vent nu, til Sally kommer; du kan vistnok fortælle en Del
SIDE:27-38
NOTE:* »_Landsby-Skoflikkeren_« (»=The Northern Cobbler=«) er af Tennyson skrevet i nordengelsk Dialekt.
NOTE:Gendigtning af Tennysons <xref type="translation" poem="tennyson2019091102"/>.

{c:I.}

Vent nu, til Sally kommer; du kan vistnok fortælle en Del.
Jeg er rigtig glad ved at se dig igen saa rask og saa vel.
»Smidt som skibbruden op, hvor Solen steger og svider!«
Underligt nok, hvad Sømænd ser og døjer og lider.
»Noget at drikke i Varmen?« Jeg har ikke andet end Vand; -
men hvad er vel Heden her mod Heden i Tropernes Land?


{c:II.}

»Hvad der er i den Flaske dér?« Ja, det er Genever, min Ven.
Men hvis du vil ha’. dig en Grog, saa maa du i Kroen hen.
Ja, Kammerat, om saa din Tørst var aldrig saa stor,
du faar ingen Genever af Flasken dér, - jeg skal sige hvorfor.


{c:III.}

Jeg og din Søster blev gift i Juni for ti Aar tilbage;
vi passed som to Draaber Vand, og vi havde de prægtigste Dage:
jeg lappede Støvler og Sko og gjorde dem fix i Stand,
og fra Thursby til Harmsby havde jeg ikke min Overmand.
Vi hang i som Bier: hun med sit Hus og jeg med at flikke,
og saa blev den lille født, og saa tog jeg til at drikke.


{c:IV.}

Og det kan ikke nægtes, min Gut, skønt jeg skammer mig over det nu,
vi sang lystige Viser i Kroen, lystige Viser, du;
og én Gang, en Frostnat, gled jeg og stødte min ene Hofte,
og tit kom jeg hjem med Snavs og Mudder paa Buxer og Kofte;
en Gang var jeg oppe at slaas med Skræd’ren, den visne Pjalt,
han kradsed mit Fjæs som en Kat -, og saa blev det rigtig galt,
for Sally hun skældte og smældte: »Du drikker dig Hjærnen tom,
pimper og ryger Tobak og driver paa Gaden om;
saa døddrukken er du, saa ikke du hilser vor Herremand;« -
og jeg kiggede ned paa min Næse, den begyndte at komme i Brand.
Men siden drak jeg bestandig, gik altid om med en Rus,
og Kunderne de gik fløjten og holdt sig væk fra mit Hus.


{c:V.}

Og Sally hun vasked for Folk for at holde Sulten fra Huset,
men jo mer hun skændte, jo dybere kigged jeg stadig i Kruset;
for jeg fandt, hvor det var, at Sally sin gamle Strømpe forstak,
og saa snupped jeg, hvad hun tjente, og Pengene op jeg drak.


{c:VI.}

Og en Nat kom jeg hjem som en uvan Tyr, der stanger og slaar,
og hun sad* og vented paa mig og græd og rev i sit Haar,
og jeg tumled tværs over Vuggen og svor, baade gal og vild,
at jeg skulde knuse hver Stump, og Sally sparked jeg til,
og saa mased jeg Stole og Borde, og hun og den lille skreg,
og jeg vidste ej mer, hvad jeg gjorde, end et Dyr paa Mark eller Vej.


{c:VII.}

Og da jeg vaagned omMorg’nen, saa saa’jeg, at Sally var halt,
desformedelst jeg sparkede hende, og det syntes jeg dog var for galt;
og Sally sjokked omkring i en Kjole, gammel og slidt,
og den lille var ikke vasket, og det hele var ude af Trit.


{c:VIII.}

Og saa husked jeg paa, hvor Sally en Gang var nysselig net,
rank i sin Ryg og ren og skær som en Blomst komplet.
Og saa husked jeg paa, da jeg kyssede hende for første Gang;
der var en Lærke, som kvidred sin Søndags-Morgensang;
vi saa den ikke, men hørte, hvor højt den steg, og tilsidst
saa vendte den sig imod Solen og skinned præcis  som en Gnist.
»Ser du den?« spør’ hun, »for jeg kan se denaldeles nøje«;
men jeg saa’ kun Solens Smil, der dansed i hendes Øje;
og jeg sagde: »nu kysser jeg dig,« og hun: »nej, du gør ikke, kære;«
men jeg gav hende dog et Kys - og ét til, - og hun sagde: »lad være!«


{c:IX.}

Og da vi saa kom i Forsamling, var hun først noget vrippen fra sidst;
men siden saa sang vi Salmen som Fugle paa samme Kvist;
og Muggins præked om Helved og Naaden for Menneskets Sjæl,
og da vi gik ud, kom Sally og gav mig et Kys af sig selv.


{X.}

Her var et Fald fra et Kys til et Spark, li'som Satan faldt ned
fra Himlen i Helvedes Ild, - skønt man drikker nok ej paa det Sted;
jeg sparke Sally! - hun, der drev Sulten væk fra vor Dør, -
bare af Drik, for jeg holdt li’saa meget af hende som før.


{c:XI.}

Og jeg flæbed af Skam og kravled af Sengen ussel og trist -:
»Jeg vil aldrig gøre det mere;« - og Sally sagde: »Jo vist,
jeg skal love for det; - nej du er li’som de andre Mænd,
du vil gaa og snuse til Kroen, indtil du gør det igen;
dér er din Fjende, Mand, og jeg kender dig saare vel:
naar du ser og lugter ham, følger du med ham til Helvede selv.«


{c:XII.}

»Nej,« siger jeg, »ikke jeg snuser om Kroen mer, skal du se.«
»Ikke?« siger saa hun, og selv jeg tænkte: «maaske.»
»Nej,« - og saa fo’r jeg til Kros som en Pil, saa sandt som jeg lever,
og jeg bragte, hvad dér du ser, den sorte Flaske Genever.


{c:XIII.}

»Det gaar for vidt,« siger hun og begynder at græde og skrige;
men jeg gav hende den og sagde: »Hør, Sally, hvad jeg vil sige:
stil ham dér i Guds Navn og i Tro til hans Magt i det høje;
stil ham dér, jeg vil se min Fjende lukt i hans Øje;
stil ham i Vindvet dér, saa han støt for mit Ansigt staar;
han synes kun Vand, og dog er det Djævlen med Hud og Haar.«


{c:XIV.}

Og jeg var i snavs Humør og kludred med Traad og med Baand,
ingen Ting vilde gaa, og med Sylen stak jeg min Haand;
men hun trøstede mig saa flinkt, paa mit Knæ hun satte sig hen
og snakkede godt for mig, og saa kom jeg til Ro igen.


{c:XV.}

Og da Sally fortalte derom, fik Folk jo travlt med at traske
til Vindvet hen og glo paa den højst mærkværdige Flaske;
og nogle sa’e, det var Vand, og at jeg holdt min Kone for Nar,
for jeg =maatte= slaa Klo i Geneveren, hvor jeg saa blev den vár;
og Smeden blotted sin Arm og sagde: »Føl her paa den:
se, saadant Stof kan du ikke lave af Vand, min Ven.«
Og om Søndagen kom vores Doktor og gjorde en lille Visit
og sa'e : »Det kan ikke gaa an, du maa gøre det lidt efter lidt.«
»Du er kun Metodist,« siger Præsten, saa lægger han Hatten hen
og peger paa Flasken i Vindvet, »men jeg agter dig dog for den.«
Og tænk, fra Gaarden deroppe kom selv vores Herremand
og klasker sin Haand i min: »for jeg agter dig,« siger han.
Og Kunderne de kom tilbage, baade fra fjærn og nær,
og bragte mig Støvler at flikke fra hele Omegnen her.


{c:XVI.}

Dér staar han, og dér skal han staa, til min sidste Time jeg ser;
nu holder jeg af ham igen, endskønt paa en anden Manér;
jeg er li’som lidt stolt af ham og holder ham ren og pæn
og støver ham af og sætter ham hen i Lyset igen.


{c:XVII.}

Var en Halvflaske ej li’saa god som en hel? Uden Tvivl var den saa..
Men jeg vilde nu ha’ en større at slaas med, kan du forstaa.
Liflig og fin af Smag maa sikkerlig nu han være, -
men jeg smager ham ikke, min Gut, den Skam kunde aldrig jeg bære.


{c:XVIII.}

Og jeg sagde en Gang til Mutter: »Naar jeg skal til at dø fra dig,
saa knus den Flaske i Smadder, for Djævlen er i ham,« sa’e jeg.
Men siden skifted jeg Sind, og hvis jeg først skal gaa fra Konen,
saa skal han begraves hos mig, jeg vil ha’ ham med mig for Tronen.


{c:XIX.}

Se her, -- kan du se den Dame, som kommer paa Gaden dér, -
kender du hende ikke, - saa pæn og saa fin og skær?
Næsten flunkende nye Klæder, - og se, hvor de sidder smukt,
og Tommys Ansigt saa rent og frisk som en Æblefrugt.


{c:XX.}

Her kommer Sally og Tommy, nu skal vi ha’ Middagsfo’r, -
Flæsk og Kartofler og Budding og Vand kan du faa ved vort Bord;
men vil du ha’ Grog, saa maa du til Kros, for jeg staar ved mit Ord:
jeg ta’r ikke en Dryp af hans Blod, end ikke for Sallys Bro’r.

T:Rizpah
U:(17—.)
F:Klagende suser Vinden hen over Hav og Vej
SIDE:38-47
NOTE:* Tiden for »_Rizpah_« er henlagt til forrige Aarhundrede, da der endnu var Dødsstraf i England for Tyveri. Digtets Titel er taget som en Parallel fra den bibelske Fortælling (2den Samuels Bog, Kap. 21) om Rizpah: Moderen, der værner om sine dræbte Sønners Lig.
TODO:Link til 2.Sam,21
NOTE:Gendigtning af Tennysons <xref type="translation" poem="tennyson2019091103"/>.

{c:I.}

Klagende suser Vinden hen over Hav og Vej, -
og Willys Stemme i Vinden: »O Moder kom ud til mig.«
Hvorfor kalder han paa mig i Nat, naar han véd, at jeg ikke kan gaa?
Der er lyst af Sne ved Stranden, og Fuldmaanen stirrer derpaa.


{c:II.}

De vilde jo se os fra Byen, alle de spejdende Skarer.
Den sorte Nat er for os, naar Stormen mod Kysten farer,
naar jeg ikke kan se en Haand, men ledes af Lænkens Klang
og famler efter min Søn, dyngvaad paa min natlige Gang.


{c:III.}

Er der noget faldet igen? Var der mere, der kunde falde?
Jeg har taget dem hjem, hans Knokler, har talt dem og skjult dem alle.
Hvad siger jeg? Hvem er du? Er du en Spion, de skikker?
Falder? Hvad falder? Som Træet falder, saadan det ligger.


{c:IV.}

Hvem slap hende ind? Vil du lure paa mig?  Eller hvad er din Agt?
Hvorfor'sad du saa rolig? - ikke et eneste Ord har du sagt.
En Dame - naa ja - for at bede hos mig til ham i det høje, -
men Natten har lagt sig om Hjærtet og begyndt at mørkne mit Øje.


{c:V.}

Hvad kender vel du til Natten, der har levet saa blødt og stille, -
til Frost og brændende Skam og Storme, hvasse og vilde?
Jeg har gjort det, imens du sov, - til Natten kjender du ej.
Mit Barn har jeg samlet sammen, - og nu kan du gaa din Vej.


{c:VI.}

Nej, - det er smukt, at du kom til den døende Kvinde hen.
Men tal ikke haardt om min Dreng, - jeg har kun en Time igen.
Jeg kyssed min Willy i Fængslet, før han til Galgen blev bragt.
Han sagde: »De ægged mig til det«, og en Løgn har han aldrig sagt.
Jeg slog ham en Gang som Barn, da han plyndred Naboens Træ’r; -
han sa’e: »Jeg blev ægget til det«; - han tumled sig her og dér,
min Willy, var altid ledig og altid rastløs og vild.
Han skulde ha’e været Soldat; det havde han passet til.


{c:VII.}

Men han le ved blandt vilde Fæller, der ægged ham tidlig og silde;
de svor, at han ej turde plyndre Posten; han svor, at han vilde;
og han tog intet Liv; men han tog én Pung, og den kasted han hen
iblandt sine Fæller og sagde: »Jeg vil ikke eje den.«


{c:VIII.}

Saa kom jeg for Dommerne frem. Jeg fortalte dem alt, hvert Gran, -
sandt hvert Ord, - men de dræbte, de dræbte ham dog for hans Ran.
I Lænker, til Skue for alles Øjne hængte de ham; -
at hænges - og saa bringes bort - er det ikke nok af Skam?
Støv skal i Støv! - men de klynged ham op paa saa højt et Sted,
at hvert eneste Skib kunde stirre paa ham, naar forbi det gled.
Gud tilgiver nok den graadige Ravn og Fuglenes Hær,
men ikke den grumme Dommer, der dræbte og hængte ham dér.


{c:IX.}

Og Slutteren tvang mig afsted. Jeg havde sagt ham Farvel;
de lukked hans Celle; - han raabte: »O Moder!« - det skar i min Sjæl.
Jeg kunde ej komme tilbage; der var mere, han vilde ha’ sagt;
nu faar jeg det aldrig at vide. De tvang mig afsted med Magt.


{c:X.}

Og siden hørte jeg stadig det Raab fra min døde Dreng;
de greb mig og lukked mig inde; de bandt mig fast til min Seng.
»Moder, o Moder!« han raabte i Mørket, mens Aarene randt; -
de slog mig for det; - men jeg, jeg hørte ham stadig grant;
og endelig syntes de da, jeg var bleven saa sløv og stille, -
saa slap de mig løs; - men den Gang havde de naa’t, hvad de vilde.


{c:XI.}

Kød af mit Kød var borte, men Knoklerne levnede de, -
jeg stjal dem fra Dommerne, du, - vil du kalde det Tyveri? -
Mit Barn, - de Knokler, der died mig den Gang, da lille han var, -
deres? - O nej! - de er mine, - jeg under mit Hjærte dem bar.


{c:XII.}

Tror du, Knoklerne skræmmede mig? Jeg kyssed dem, graved dem ned -
jeg er gammel, kan ej grave dybt - ved Kirkemuren et Sted.
Min Willy skal opstaa hel, naar det kommer, Guds Englekor, -
men fortæl det ikke til nogen, jeg har lagt ham i indviet Jord.


{c:XIII.}

De vilde kradse ham op og atter hænge ham dér.
Synd? - Aa ja, - vi er alle Syndere, en og hver; -
men læs mig et Bibelvers om Herrens Barmhjærtighed; -
»fuld af Naade er Herren,« - aa, læs mig igen det Sted; -
»fuld af Naade og fuld af Medlidenhed;« - ja, det er godt; -
Dommeren myrder, men Frelseren, han velsigner os blot.
Han fælder alene Dødsdom, naar Brøden er rigtig stor, -
og de første kan blive de sidste, de sidste de første, jeg tror.
Medlidenhed, - ja, at lide er tungt, Aar ud og Aar ind, -
det véd Herren - at lide i Slud og i Sne og i Vind.


{c:XIV.}

Hørt? Naa, hvad har du hørt? De har sagt, at han angrede ej.
Hvor véd de det? Er de hans Mo’r? Er han Slægtning af dig?
Hørt! Har du hørt, naar Stormen slog mod den øde Kyst,
Vinden og Havet klage og jamre med Menneskerøst?


{c:XV.}

Naade, Fordømmelse, - ja, det er saadan, Præsterne taler.
Men jeg gaar i Nat til min Dreng, han er ikke i Helvedes Kvaler.
Jeg har elsket min Willy saa meget, og derfor sikkert jeg tror,
Herren vil, at vi to skal mødes i Glæde, jeg véd ikke hvor.


{c:XVI.}

Og hvis =han= er fortabt, - at frelse min Sjæl, det er alt, hvad du. vil:
tror du, jeg bryder mig om min Sjæl, hvis han er i Helvedes Ild?
Jeg har været hos Gud i Mørket, - men du, gaa du kun igen, -
du har aldrig født et Barn, - du er haard og kold som en Sten.


{c:XVII.}

Aa nej, tilgiv! Jeg tror, at du mener det godt med mig, -
men Willys Stemme i Vinden, - jeg kan ikke høre dig; -
Sneen og Himlen er klar, - det var mørkt,  naar han kaldte før; -
og nu kalder han paa mig fra Kirken og ikke fra Galgen, - hør!
Nu kan du høre det selv, - det kommer, - mod Muren det gjalder.
Maanen gik om bag en Sky. - God Nat. Nu gaar jeg. Han kalder.


SEKTION:Matthew Arnold


T:Roligt Arbejde
F:Sænk dybt, Natur, dybt i mit Væsens Kilde
SIDE:48
N:sonnet
NOTE:Gendigtning af Matthew Arnold: <xref type="translation" poem="arnold2019091201"/>.

Sænk dybt, Natur, dybt i mit Væsens Kilde
en Lære, som du i hvert Vindstød gav,
en Lære om to tæt fo rente Krav,
trods Verdens Raab, at ej de enes ville: -

Om Slid, som ej fra Ro sig lader skille;
om Virken, altfor stor og stolt til Hast
og Væddestrid, hvis Frugt - mer varig, fast
end Døgnplans-Skraalets - modnes tyst og stille.

Ja, mens paa Jord der tusend Mislyd klinger,
mens Raab og Tummel er vort Arbejds Ramme,
frem skrider dine tavse Tjenerskarer

Og stille deres Hverv tilendebringer;
ved fortsat Daad de gør vor Larm til Skamme;
naar vi er borte, deres Virken varer.


T:Selv-Skuffelse
F:Hvorfor raabe vi i al vor Gøren
SIDE:49-50
NOTE:Gendigtning af Matthew Arnold: <xref type="translation" poem="arnold2019091204"/>.

Hvorfor raabe vi i al vor Gøren
blindt paa Evner, som blev ej vor Del?
- Vi vort Jordliv kende vel; men førend
vi paa Jorden vaagned, var vi til.

Før vor Aand endnu var født, den trængte
dristig om iblandt Guds Skatte, hvor
Gaver, Evner fandtes rigt i Mængde, -
bad om Udstyr til sin Gang paa Jord.

Da, som nu, vi søgte ivrig tage,
længsels-dirrende, vor Lysts Behov;
da, som nu, en usét Magt tilbage
stødte os og gav vort Valg dets Lov.

Det var ej os selv; - men ak, hvis Tanke
styred da vor Aand den Vej, vi gik?
Hvem slog Bom for Valget, satte Skranke
for de Savn og Gaver, som vi fik?

Thi kun Gavestumper han os skænked,
intet helt: de vække Haab, og vi
tæres hen i Kamp, med Kraften lænket, -
vil vi bruge dem, saa glippe de.

Blindt vi vakle frem i Jordens Trængsel;
Evner skyde op, men visne snart.
Han, som gav vort Sind dets Hovedlængsel,
stilled ej hin Hovedlængsel klart.

Drøm om Evner falsk med Tanken leger,
imod Måal, der gække os, vi gaa.
Er der nogen Evne da, vi ejer?
Er der noget Maal, som helt vi naa?

T:Selv-Tiltro
F:Syg i Sindet af at spørge evig
SIDE:50-52
NOTE:Gendigtning af Matthew Arnold: <xref type="translation" poem="arnold2019091205"/>.

Syg i Sindet af at spørge evig,
hvad jeg er og burde være, her
jeg i Skudens Forstavn staar, som styrer
over Havet frem ved Stjærneskær.

Og et Blik af heftig Attraa sender
jeg til Stjærnerne og over Hav:
»I, som har mig trøstet fra min Barndom,
trøst og sval mig, til jeg naa’r min Grav!

»Grib endnu en Gang, I Stjærner, Vande,
i mit Bryst med mægtigt Trylleri;
lad mig, mens jeg stirrer paa jer, føle
Sjælen blive stærk og stor som I!«

Fra den dybe, stjærnesaaede Hvælving,
over Havets klare Glimmersti
kom i Nattevindens Susen Svaret:
»Vil som dem du =være?= =Lev= som de.

»Uskræmt af den døde Tavshed om dem,
urørt, hvor end deres Blik naa’r ned,
ikke de af andre Væsner kræve
Lykke, venlig Trøst og' Kærlighed.

»Glade skinne Stjærnerne, og Havet
ruller glad i Maanens Sølvglans frem;
- thi de leve i sig selv, og andre
Sjæles Feber piner ikke dem.

»Af sig selv begrænset, lidt bekymret
om,v hvordan Guds andre Værker er,
gydende hver Kraft i eget Arbejd,
naa de til det stærke Liv, du ser.«

Luftfødte Stemme! i mit eget Bryst
har før jeg hørt den samme strænge Røst:
»Vær blot dig selv for Alvor: hvo, som lærte
sig selv at finde, misted al sin Smerte.«

T:Slægternes Gang
F:Da Mennesket stod rede med sin Stav
SIDE:52-53
NOTE:Gendigtning af Matthew Arnold: <xref type="translation" poem="arnold2019091208"/>.

Da Mennesket stod rede med sin Stav
til Rejsen ned mod Jord fra Himlens Strande,
Gud ham et Bogstavbundt i Haanden gav,
bød ham, hvad Ord han kunde, dermed danne.

Tit har han vendt dem: Grækenland og Rom,
England og Frankrig mægted han at lægge;
og stadig ordner han paa ny dem om, -
ej lidt han danned med sin Bogstavrække.

Men ak, han føler inderst inde, at
han ej har gjort det Hverv, der var ham stillet;
skønt gammel, maa han forfra tage fat:
end fandt han ej det Ord, som Gud har villet.

Og Rige efter Rige har, mens stærk
dets Vælde stod, paa denne Anen ruget:
at der var Grundfejl i dets Bygningsværk,
og langsomt er det saa til Døde knuget.

En Dag tilsidst, du siger, frem skal gaa
det Ord, den Orden, som Guds Tanke tænkte.
- Hin Dag vil kendes grant; thi Slægten saa
skal aande frit, naar Hjærtets Baand er sprængte.

T:Guddommen
F:Rist det i Malmen - lød Sankt Bernhards Bud
SIDE:54
N:sonnet
NOTE:* »_Guddommen_« tager sit Udgangspunkt i Bernhard af Clairvaux’s Ord mod Biskop Gilbert de la Porrée paa Synoden i Rheims 1148.
NOTE:Gendigtning af Matthew Arnold: <xref type="translation" poem="arnold2019091203"/>.

»Rist det i Malmen« - lød Sankt Bernhards Bud -
»med Demantpen, skriv det paa Klippen haard:
Det er Gud selv, der bliver synlig, naar
Guds Visdom og Guds Godhed foldes ud;

»Thi disse Egenskaber danne Gud.« -
Den djærve Helgen talte vel og staar
som den, der sejred, mens de svundne Aar
Modpartens Navn har dækt med deres Skrud.

»=Guds Visdom, Godhed!=« - Ja, men Taaben tyder
dem vrangt, til Gud ej mere kender dem.
»=Visdom og Godhed, de er Gud!=« - hvor byder

Lærdom den mere simple Lære frem?
Fra Helgen eller Kirke ej den lyder;
i Ørknen, nu som fordum, er dens Hjem.

T:Verdens Triumfer
F:Hvis Verdens Varsel jeg forstaar til dem
SIDE:55
N:sonnet
NOTE:Gendigtning af Matthew Arnold: <xref type="translation" poem="arnold2019091202"/>.

Hvis Verdens Varsel jeg forstaar til dem,
der om vil forme den med dristig Haand,
dens Ry for Kraft ej fra den selv sprang frem,
men fra de andres slappe Svaghedsaand.

»Se,« raaber den, »hvor mangt et Sind blev koldt,
hvor megen fyrig Harme bøj ed sig,
hvor meget Mod, der længe kækt sig holdt,
nu efter kort Tids Møde frygter mig!

»Før mod min Brøde du faar Klagen bragt,
husk: snart jeg blandt min Slaveflok dig ser!«
Der kunde svares: »Vel, er Viljens Magt
saa svag, - lad min da ikke tøve mer!

»Har du saa skarp en Gift? - nu, saa vil jeg
slaa løs, at ej du skal forgifte mig!«


T:Det sidste Ord
F:Kryb, kryb i dit snævre Gemme
SIDE:56
NOTE:Gendigtning af Matthew Arnold: <xref type="translation" poem="arnold2019091206"/>.

Kryb, kryb i dit snævre Gemme,
hæv ej mer til Ord din Stemme!
Alt staar fast! - det nytter ikke!
Selv tilsidst vil knust du ligge.

Stands med Kampen, vær tilfreds!
Gæs er Svaner, Svaner Gæs.
Lad dem, hvad de ønske, tro!
Du er træt, - læg dig til Ro.

Fik du Haan og Spot og Saar?
Bedre Mænd led samme Kaar:
roligt skød de, skarpt og vist,
angreb kækt - og sank tilsidst.

Fremad en Gang til! - Naar alle
faste Dumhedsforter falde,
lad de sejrende da finde
dig som Lig ved Muren inde!

T:Visne Blade
F:Tyst Baaden gaar langs stille Strømme
SIDE:57-62
NOTE:Gendigtning af Matthew Arnold: <xref type="translation" poem="arnold2019091207"/>.

{ci:I. Floden.}

Tyst Baaden gaar langs stille Strømme,
hvor Popler skabe Dæmringstid,
ved Siden tavse Svaner svømme,
alt tier, - vend dit Hoved hid!

Lad ømt det skælmske Øje lue,
slap Læbens spodske Smilebaand,
lad dine Blik i mine skue,
og hvil paa min din fine Haand.

Indstængte Taarer Hjærnen svider,
stum Elskov svulmer i mit Sind.
Lad ud mig græde, hvad jeg lider,
med Panden mod din Skulder ind, -

før jeg skal dø, før Sjælens Kræfter,
løsbundne fra det Herredom,
der nu dem til min Vilje hæfter,
skal atter vandre Verden om, _

før dette pinte, trætte Hjærte
fra alt sit tomme Slid bli’r løst,
død for sin dybe, vante Smerte,
død for hvert Haab om Fremtids-Trøst.

---

{ci:II. For sent.}

Hver maa sin strænge Bane gaa,
tit Graven uden Elskov naa;
saa vidt adskilte fra hverandre
kan savnfyldt Tvilling-Sjæle vandre.

Dog mere bitter Skæbnen er,
naar de for sent hinanden ser:
»Mit er dit Hjærte!« - »Ja, du kære.« -
»Din Haand da!« - »Nej, det maa ej være.«

---

{ci:III. Adskillelse.}

Stands! - thi til mig kun forgæves du taler,
kære, om Tidens lægende Haand; -
frisk være Saaret, med stadige Kvaler,
naar du kun stedse staar ung for min Aand!

Men hvis Naturen med lovmyndig Stemme
kræver, at Mindet skal visne igen,
dersom de Træk, som vi elske og gemme
tro i vort Indre, maa snart falme hen, -

bort med hvert Minde, der halvslukt kun ulmed!
Flygt, strax og helt, alle Tanker om dig!
Dyb være Søvnen, og tæt være Mulmet,
gravlagte Fortidens Skygger for mig!

Saa jeg kan sige, hvis mulig dit Øje
møder mit Aasyn i kommende Aar:
»Hvem er dog hun, som besér mig saa nøje,
med de graa Øjne, det nødbrune Haar?«

---

{ci:IV. Paa Rhinen.}

Forgæves søger Glemsel jeg.
En Gang det isner vel herinde,
som Sneen hist paa Alpers Tinde,
hvor Maanens kolde Straaler skinne, -
men endnu, endnu ej!

Forgæves Kvalen i mit Bryst!
Med Jærnbaand fra » hinanden stængte
er vore Skæbner; - blev de sprængte,
selv da du knap paa Elskov tænkte.
Men er Fortvivlen Trøst?

Vig, Tanker, vig og plag mig ej!
Som hine fjærne Purpur-Høje
og Rhinen her til Fred sig bøje
for Solens milde Guddomsøje,
der langsomt sænker sig, -

saa lad mig hvile tyst, og blot
mit indre Syn fornemme stille
dit dybe Blik, det klare, milde,
hvis Farvestraaler sælsomt spille
imellem blaat og graat.

O Fred, til alt du rækker frem!
Flodstrømmen her og hine Fjælde
om længst forsvunden Strid kan melde.
Tæmmet er nu deres Ungdomsvælde,
dybt kvæger Freden dem.

---

{ci:V. Længsel.}

O kom til mig i Drømme, - saa
skal Dagen atter rolig gaa;
saa giver Natten Trøst og Fred
for Længslen, jeg om Dagen led.

Kom, som saa tit du svæved frem,
et Bud fra Lysets Straaléhjem,
kast Glans og Smil omkring din Vej,
vær mild mod andre som mod min.

Kom nu, som aldrig du har gjort
i Sandhed, kom, stryg Haaret bort,
og kys min Pande, mild og god,
og sig: »Hvad gaar der dig imod?«

O kom til mig i Drømme, - saa
skal Dagen atter rolig gaa;
saa giver Natten Trøst og Fred
for Længslen, jeg om Dagen led.

T:Den forladte Havmand
F:Kom, kære Børn, nu maa vi afsted
SIDE:62-69

Kom, kære Børn, nu maa vi afsted,
dybt under Bølgen ned!
Fra Bugten kalder mine Brødres Røst,
de store Vinde blæse mod Kyst,
de salte Strømme mod Havet gaa,
de vilde, hvide Havheste slaa,
stampe og stejle paa skumdækte Bred.
Kære Børn, kom saa med mig!
Denne Vej, denne Vej!

Kald én Gang, før I gaar, paa hende
- tungt er vi stedte -
med en Stemme, som hun vil kende:
»Margrethe! Margrethe!«
Børnestemmer er kære at høre
- kald én Gang til! - for en Moders Øre,
Børnestemmer, vilde af Klage, -
sikkerlig vil hun komme tilbage!
Kald én Gang, og kom saa med mig, -
denne Vej, denne Vej!
»Moder, vi kan ikke vente paa dig!
Hestene stampe, til Flugt beredte!«-
Margrethe! Margrethe!

Kom, kære Børn,, kom, bort maa vi fly;’
stands eders Røst!
Ét sidste Blik paa den hvide By
og den Kirke graa ved den stormslagne Kyst, -
saa maa vi fly.
Hun kommer ej, kaldte I Nætter og Dage;
bort maa vi drage.

Kære Børn, var det igaar,
vi hørte de Klokker i Dybet, hvor
vi hviled i Hulernes Lejer?
gennem de brydende Bølgers Gang
den fjærne Sølvklokkes bævende Klang; -
sandstrøede Huler, kølige, milde,
hvor hver eneste Vind er stille,
hvor de dirrende Lysglimt svajer,
hvor i Strømmen Havtangen nejer,
hvor de Sødyr i lange Rækker
mæskes i Dyndet, der Bunden dækker,
hvor Havslangen ruller sig krum,
basker sit Panser i Havets Skum,
hvor vældige Hvaler forbi sig bøje,
sejle og sejle med ulukt Øje
rundt om Verden i Dage og Aar; -
naar hørte vi Toner dernede, - naar?
Kære Børn, var det igaar?

Kære Børn, var det Aar eller Dage,
- kald én Gang til! - at hun lod os tilbage?
En Gang hos eder og mig hun sad
i Havets Dyb paa en Guldtrone rød
med den yngste Dreng paa sit Skød.
Hun redte hans Haar, hun pusled ham glad,
da den fjærne Klang af en Klokke lød.
Hun sukked, og op gennem Havet hun saa’;
hun sagde: »Hen til min Slægt maa jeg gaa,
de beder i Dag i den Kirke graa.
Det er Paaske hist, og det kalder mig!
Havmand, jeg mister min Sjæl hos dig.«
Jeg sagde: »Op gennem Bølgen du drage,
bed din Bøn, og kom saa tilbage!«
Hun smiled, gik op, hvor Brændingen slaar.
Kære Børn, var det igaar?

Børn, var vi lang Tid ene tilbage?
»Det stormer paa Havet, de smaa, de klage; -
de beder saa længe,« sagde jeg, »kom!«
og op vi steg gennem Bugtens Brænding og Skum.
Vi gik langs med Bredden, sandet og flad,
hvor Strandgræsset gror, til den hvide Stad,
gennem snævre Gader, hvor alt var tyst,
til den Kirke graa ved den stormslagne Kyst.

Fra Kirken lød Mumlen af Folk og af Præst,
men vi stod derude i Kulde og Blæst.
Vi kravled paa Gravstenen, regnslidt og graa,
gennem Blyruden ind i Kirken vi saa’.
Hun sad ved en Pille; vi saa’ hende nær:
»Margrethe!« sagde jeg, »kom, vi er her!
Saa lang Tid var vi alene tilbage;
det stormer paa Havet, de smaa, de klage.«
Men ikke et Øjekast hun mig skænked;
hendes Blik til den hellige Bog var lænket.
Højt beder Præsten; - Børn, vi maa gaa!
Lukket staar Døren; - kald ikke mer!
Kom afsted, kom ned, kald ikke mer!

Ned, ned, ned!
Til Havbundens Dybder afsted!
Hun træder sin Rok i den summende Stad
og synger sitrende glad.
Hør, hvad hun synger: »Jeg jubler af Glæde
for Barnet, der leger, for Torv og for Stræde,
for Præst og for Sang og Klokkernes Klang,
for min Rok og mit Spind
og Solens velsignede Skin!«

Og hun synger alt, hvad hun kan,
hun synger saa glad i Sinde,
til Skytten falder fra hende,
og det snurrende Hjul holder inde.
Hun lister til Vindvet og ser imod Strand
og paa Havet, der ruller mod Kyst;
og hun stirrer stift og nøje;
og saa bryder der frem et Suk
og en Taare glider tyst
fra et kummersløret Øje
og et kummertynget Bryst,
et langt, langt Suk, -
for en lille Havfrues sælsomme Øjnes Glans
og Lokkernes gyldne Krans.

Kom, Børn, ned i Dybet!
Kom, bort maa vi fly.
Det stormer, og Lysene
blinker i By.
Hun vil vækkes af Søvnen
ved Vindstødets Brag,
hun vil lytte til Stormen
og Brændingens Slag.

Vi skal se - mens det brøler,
det hvirvlende Hav, -
en Tilje af Perler,
et Loftshvælv af Rav, -
      syngende:
»Her kom en Kvinde;
hun svigted sit Ord;
og ene bestandig
Havkongerne bor.«

Men, Børn, naar ved Midnat
det tystner om Hav,
naar Maanen er skyfri,
og Strømmen er lav,
naar fra Hedernes Gyvel
det dufter mod Strand,
naar Skyggerne hviler
paa hvidnende Sand,
vi langs Bugten vil ile,
langs Kystkanten klar,
over glimtende Havtang,
af Ebben lagt bar.
Vi vil stirre fra Klitten
paa den slumrende By,
paa Kirken, og atter
til Havdybet fly, -
      syngende:
»Dér bor en elsket;
sit Løfte hun brød;
de ensomme Havkonger
grumt hun forskød.«

SLUTSEKTION



SEKTION:Algernon Charles Swinburne


T:En Afsked
F:Lad os gaa bort, mine Sange; hun hører os ej
SIDE:70-72

Lad os gaa bort, mine Sange; hun hører os ej.
Kom, lad os rolig vandre vor ensomme Vej;
vær stille nu, thi Sangens Tid har Ende,
og endt er, hvad der glæded jer og mig.
Hun elsker ikke, som vi elske hende.
Og lød som Engles Røst vore Toner, nej
        hun hørte os ej.

Kom, lad os gaa; det græmmer slet ikke hende.
Lad os mod Havet gaa som de store Vinde,
fulde af fygende Sand og farende Skum.
Intet kan ændres, der er ingen Hjælp at finde;
Verden er taarebitter, og skænked I Rum,
Lyd og Rum til jer Klage, ingensinde
        græmmed det hende.

Lad os gaa hjem og bort; hun vil ikke klage.
Kærlighed skænked vi mange Drømme og Dage,
duftløse Blomster og Frugt, der ej kom i Grøde,
sigende: »Kom med din Segl, du kan høste og tage.«
Nu er hvert Straa bleven høstet, og al Ting er øde;
og segned end vi, der saaede, trætte og svage,
        hun vilde ej klage.

Lad os gaa bort og hvile; hun elsker ikke.
Ej vore Sange kan Bud til hende skikke,
hun ser ej den Kval, Kærligheden har voldt.
Kom, det er nok; lad os i Ro nu ligge.
Kærlighed er et Hav, der er bittert og goldt;
og stod end Himlen i Blomster for hendes Blikke,
        hun elskede ikke.

Kom, forsag og gaa ned; intet hun ser.
Skinned end Luften med gyldne Stjærners Skær,
straaled end Maanens Blomst paa de stigende Vande,
kastende Glans paa de gyngende Skumblomsters Hær,
strømmed end alle de Bølger over vor Pande,
dragende ned vore Læber i Dybet dér,
        intet hun.ser.

Lad os gaa bort, gaa bort; det rører ej hende.
Syng alle én Gang til; saa vil hun sig vende,
huskende gamle Ord og forsvundne Dage,
saa vil hun sukkende bøje sig mod os en Kende;
men vi, vi er borte, lod intet Spor tilbage.
Og kunde jeg Medynk i alles Hjærter tænde
        det rørte ej hende.


T:Hymne til Proserpina
U:(Efter den kristne Tros Proklamering i Rom.)
F:Længe nok har jeg levet hernede, thi jeg saa al Kærlighed svinde
SIDE:73-82
NOTE:* Digtets Motto: »=Vicisti , Galilæe=« (»Du har sejret, Galilæer!«) er de Ord, som Sagnet tillægger Kejser Julian paa hans Dødsleje.

{ci:Vicisti, Galilæe.}

Længe nok har jeg levet hernede, thi jeg saa al Kærlighed svinde;
nu vil dig jeg om Lindring bede, Dronning og  Mø og Gudinde.
Du er mere end Tidernes Kæde med Sol-Smil og regntung Kummer;
thi de give Kval eller Glæde, men du, Proserpina, Slummer.
Skønt er det, naar Ranken man kryster, skønne de kurrende Duer;
men med dybere Kraft du trøster end Skum af Elskov og Druer.
Er ikke Apollo selv, hvis Lyre i Guldglans.  blinker,
bitter for Digterens Sjæl, skønt straalende fager han vinker?
Jeg er træt af at synge, min Krans om Issen brænder, jeg higer
mod Hvile fra Hæderens Glans, fra Smerte og stikkende Smiger.
Lidt kende vi Gudernes Færd, der os Aande i Brystet har givet; -
de er skønne, som Døden er, men grumme og haarde som Livet.
O Guder, fra Tronen revet, hvor sprængtes jer Styrke brat!
Nu er Verden, siger man, blevet forløst fra jer Grumheds Nat.
Eders Septre i Støvet er knuste, i Festtog man andre bebuder:
de er milde, af Naade beruste, de unge, medlidende Guder.
Men for mig er den gold, denne Mildhed, og Dagene tomme og øde;
jeg har nok i Fortidens Stilhed, blandt Mænd, der er glemte og døde.
Tiden fører med Guderne Kiv, og i Tumlen I eder trøster
og suger en Smule Liv ved Kærligheds golde Bryster; -
jeg beder jer, kære Venner, jeg beder jer, stands, hold inde,
til al denne Goldhed ender, og Mælken kan kvægende rinde.
Vil alt, Galilæer, du plyndre? Du skal ej vor Lovsang varm
og ej vore Palmer søndre, ej Skovnymfens blottede Barm,
Bryster saa bløde som Duer, der bæve i sitrende Bølger,
Elskovs glødende Luer, Livsjublen før Døden følger,
de mylrende Timers Toner i klingende Harpespil,
der bølger om Blomsternes Kroner, med Strænge, der dirre som Ild.
Mon du kan give os mer? Er det skønnere Gaver, du bringer?
Nej, kort vi leve kun her, og Livet har skiftende Vinger;
om en stakket Stund er man død, - maa da Livet ej bruge sin Styrke?
thi ingen blev to Gange født fra Dybets rugende Mørke.
En kummerfuld Ting er Sorgen, af Graad har vi nok og af Klage, -
hvi slide med Suk for imorgen og mørkne vort Livsløbs Dage ?
Galilæer, den stærke du var, Verden graaned under dit Pust;
vi har drukket af Lethe, vi har os i Dødens Fylde berust.
En Sommer kan Blomsten rødme, en Dag kan i Elskov vi gløde, -
saa forgiftes vor Elskovs Sødme, og Stormen slaar Blomsten til Døde.
Faa tilsidst saa i Graven vi Ro? thi i Verden er tungt at vandre;
den knuses, vor ældgamle Tro, alt vil Nutidens Hænder forandre.
Skæbnen er som et Hav uden Kyst, hvor vor Sjæl som en Klippe staar:
Øret døves af Brændingens Røst, og mod Ansigtet Skumfraaden slaar.
O Læber, blodløse, matte, Rester af Marter og Bod,
støvsmuldrede Helgenskatte, fortørrede Ledemod,
vil alle end knælende dyrke jer Magt i tonende Sang,
jeg knæler ej for jer Styrke, men afventer Tidernes Gang.
Hver Dag, hvoraf Sindet trylles, hver Kraft, hver Fryd og hver Kummer
didhen af Nutiden skylles, hvor Fortidens Brænding skummer;
hvor mellem de fjerne Sluser, bag Grænsernes yderste Rand,
de hærgende Vande bruser, og Død venter Skude og Mand;
hvor Verdensbølgen sig ruller, med mægtig krummede Lænder,
med Vinger af Skum paa sin Skulder, dreven af uséte Hænder,
med navnløse Masser svanger, hvidøjet, med giftig Finne,
skarp-tandet, bugtet som Slanger, pisket af Fremtidens Vinde:
Havdybderne blottes og sprænges, og Stormene flygte med Hast,
og Tordenen fanges og stænges og lægges i Baand og i Bast,
i dens Lænker Nordvinden fnyser, dens Salt er Slægternes Taarer,
med dødsvangre Glimt den lyser, mens Tiderne slaa i dens Aarer;
med Slid hver Dag uden Naade, med Kvaler, hvorhen man sig vender;
bitter som Blod er dens Fraade, dens Skumkamme giftige Tænder,
dens brusende Taages Strøm er som Suk af de vordende Slægter,
forvirret er alt som en Drøm, at maale dens Dyb ingen mægter,
dens Isse til Himlen naa’r, hvor de yderste Stjærner gløde:
Alverden skælvende staar, og Tidernes Mark lægges øde.
Vil I tøjle Havdybets Spil, vil med Svøber I revse dets Magt?
Vil I lænke det Hav, der var til, før I, Guder, til Verden blev bragt?
I skal svinde som Storm over Sø, slukkes ud som en glødende Gnist;
I er Guder, og dog skal I dø og af Bølgerne dækkes tilsidst.
Mens de skummende Aar rulle hen, skal i Tidernes begsorte Nat
I slumre som slagne Mænd, over Konger forglemmes brat.
Skønt nu dine Præster møde, hvor man lød vore Fædres Bud,
skønt de, der var Guder, er døde, og du, der er død, nu er Gud,
skønt hun faldt, hin cytheriske Kvinde, og sank for dit Blik med Gru,
skal din Magt, Galilæer, dog svinde, dine døde smuldre som du.
For din Jomfru-Moder der toner nu Lovsang fra alles Mund;
hvor en anden var Konge, du troner, hvor en anden bød, byder hun.
Hin fængslede før vore Blikke, nu Magten til denne de gav.
Men som din var vor Moder ikke, - en Blomst af det spirende Hav;
fulgt af Verdens Attraa og Smil, som Havskummet frisk hun kom,
hun var rap som den flammende Ild, en værdig Gudinde for Rom.
Din Moder kom stille, forsagt, en Søster til Sorgen; men vor
bar Blomsternes friske Pragt og Duft i det yppige Haar;
som en sølvhvid Rose hun flød, af Bølgernes Skumglans baaren,
hun lindred de bedendes Nød, hendes Navn gød Kraft over Jorden.
Din Moder kom kuet og bleg, med Taarer paa Kinden; men hun
af Bølgerne blussende steg, med Herskersmil om sin Mund;
og jublende Vandene flød, og Vindene viftede ømme, 
og Rosen blev mere rød, mer blaa blev de havblaa Strømme.
O Guder, hvad brød eders Magt? Vi tænkte, I ej kunde falde.
I straaled i Skønhedens Pragt, og én var skønnest blandt alle.
Men endnu jeg bønfalder hende: hun bliver, naar alt svinder hen;
Dronning og Mø og Gudinde, vær du nu min eneste Ven!
Du er fostret af Jorden, min Moder, - o du, hendes fagreste Datter,
ogsaa jeg, ogsaa jeg er din Broder og synker i Jorden atter.
I den tavse Nat, hvor dit Blik som en Maane paa Himlen svømmer,
hvor Stilheden er som Musik, og Søvnen fra Hjærtet strømmer,
hvor den røde Rose er hvid, hvor Valmuen rank sig hæver,
hvor Vinden ved Midnatstid i Strømme af Vellugt bæver,
hvor de slumrendes Røst du fornemmer fra Mulmet langt i det fjærne
som dunkelt hviskende Stemmer, som sitrende Blink fra en Stjærne,
i dit Aasyns dæmpede Skær, under Himle, hvor Solen ej flammer,
lad min Sjæl finde Hvile dér og glemme sin Jubel og Jammer!
Du er mer end den Gudeskare, der Livets Gave os bød;
thi de give Slummer og Fare, men du, Proserpina, Død.
Derfor knæler jeg nu for dig og venter i Tavshed; thi
som Fædrene døde, skal jeg ogsaa dø og slumre som de.
Tidens Spejl, hvori Livet vi skue, saa let kan søndres og revne;
kort ildner kun Sjælens Lue det Lig, vi et Menneske nævne:
saa længe vil ufortrøden jeg glemme al Glæde og Kummer; -
den stærkeste Gud er Døden, og Døden er rolig Slummer.

T:Pilgrimmene
F:Hvem er det, som I elske, o I, der drage
SIDE:83-88

»Hvem er det, som I elske, o I, der drage
syngende hen? Og gælder jer sælsomme Klage
det, som forgik, eller Fremtids-Haab, I har drømt ?
Thi Sangen har Toner baade af Sorg og Glæde.« -
Hun, vi elske, kan ikke beskues af eder:
ej har hun Hænder og Læber og Guldhaar, der spreder
bølgende sig, ej Form; men vi, der ømt
elske, vi véd, hun er skønnest af alt hernede.

»Er hun en Dronning, med rige Gaver i Hænde?« -
Ja dem: at hvo der har set hende, ikke skal vende
sig bort, men tjene hende med Kummer og Kval,
Blod og bitre Taarer og Møje og Strid;
byder hun dø, da maa han dø uden Klage;
alt, hvad han ejer paa Jord, skal han lade tilbage,
nøgen i Hede og Regn han vandre skal,
kæmpe og bie og vaage i al sin Tid.

»Har hun ej Bolig og Hjem i Verdens Rige?« -
Tiderne raabe, Nationerne kalde og skrige:
»Hvor er hun henne?« Ingen formaar det at sige.
Thi hvis ikke hun er i Menneskets Tanker,
hvis ikke inderst i Sjælen hun Bo kan finde,
er det forgæves, de raabe og søge hende,
er det forgæves, at Tungens Lovsange stige,
alt forgæves, til Hjærtet levende banker.

»O I, som følge, angrer det eder da ikke?
Thi Dødsdom staar skrevet i eders Pande og Blikke,
et sælsomt Kummerens Tegn, et brændende Mærke:
at ej I skal standse og hvile i Livets Larm,
ej læskes af Kærlighed, ej Venner have,
ej Tryghed, Livets Glæde og Søvnens Gave.« -
Det har vi ikke; men ét vi har: hendes stærke,
trofaste Blik, hendes Aasyn og nærende Barm.

»Og I skal dø, før I har naa’t, hvad I tror.« -
Ja, og den gavmilde Sol og den genfødte Jord,
mens vi er Støv, skål vandre skinnende Veje;
o, men naar hun stadig hernede vil blive,
og naar den gamle Verden, med Lænkerne sprængte,
jubler sin Tak, vandt vi saa ej, hvad vi tænkte?
Ja, det er snarere Liv end Død, vi skal eje:
Livet er ringe, Døden er god at give.

»Og I skal glemmes.« - Ja, men vi véd og tror,
at vi skal være et Led af Luft og Jord
og af den lutrende Ild og det kvægende Hav
og alt det gode; og intet Hjærte skal banke,
hvor ikke nogle Draaber skal sitre og gløde
af vort udgydte Blod, - som i os nu det døde
Blod af de slagne, det gamle higende Krav
retter mod deres lysende Spor vor Tanke.

»Men I, som kunde jer svøbe i Lykkens Kaaber,
hvi vrage I Nutidens bløde Lin, I Taaber,
og hylle jer ind i Fremtidens kolde Vinde,
naar Moder og Fader og elskede Søster og Broder
og al deres Kærlighed som I smuldrer hen,
og ingen Kærligheds Livsfrugt bliver igen?« -
Hun bliver, og mere Værd der ligger paa hende
end baade paa Søster og Hustru og Fader og Moder.

»Og sligt et Maal eders Liv I ofre kunde?
Se, mægtige, graanede Tiders døde Munde
spotte og le, hvor yderst i Mørket de ligge,
i Fortidens dybe, aldrig aabnede Fængsel, -
de véd, hvor manges Feltraab som eders løde,
og alle er faldne, alle er faldne og døde:
skal I da staa op igen, og de andre ikke?« -
Ej vi, men hun, som ejer Bod for hver Trængsel.

»Og trættes I ikke paa Vejen og føle jer svage,
naar Nætterne I se slugte af krybende Dage
og Timerne brændte o i søvnløse Flammers Stigen ?
Søvnløs, - og I, naar skal I slumre trygt?« -
Vi er trætte i Hænder og Fødder, i Hoved og Hjærte,
og Søvnen var det, vi helst af alt begærte,
ene undtagen hin ubønhørlige Higen; -
hvo den fornemmer, kender ej Graad eller Frygt.

»Er det da saa skønt, at selv I villig er mødt?
Er det saa sikkert, hvor alles Haab er dødt,
hin Drøm, at I gennem Kamp og Møje skal hele
de knuste Hjærter, de bøjede Nakker rette?« -
Ja, var end vor Død forgæves, vort Liv end rodløst,
var Verdens Haab ikke derfor mat og blodløst:
en Gang skulde Folkene broderligt Vilkaar dele
og atter hint flammende Løsen paa Banneret sætte.

»Saa drag da hen og forbi os, lad os i Ro.
Hvad Lys efter Livet forjætter jer eders Tro?
Faar I at vide, om Verden bedre trives?
Hvem skikker jer Bud, hvis Mennesket Sejren vinder?« -
O, Lys nok er det paa Livets korte Vej,
at alle Mennesker dø, men Slægten ej:
vor Død som Livets Sæd i Natten skal gives,
at Slægten kan høste og leve, naar Dagen skinner.

T:Genesis
F:I Kaos, førend denne Jord blev avlet
SIDE:88-91

I Kaos, førend denne Jord blev avlet,
før Rum og Form af Dybets Afgrund fødtes,
før Tidens første Stund af Ægget kravled,
før Nat med Maanelys og Daggry mødtes,

Før nogen Verden blev af Lyset kvæget,
før noget, kaldet Gud og Mand, drog Aande,
tungt Nattens svangre Sider sig bevæged,
og Liv og Død sprang frem af Fødslens Vaande.

Og Dybets Rædsel, formløs, lovløs, øde,
- skønt alting slumred bag dets golde Flade, -
hvor Kærlighed og Had endnu var døde,
hvor ingen Rod skød ud i Blomst og Blade,

Og Mørket, hvor endnu ej Tiden kendtes,
hvor Gud og Menneske endnu sig dølger,
i Former kløvedes, og Lyset tændtes,
og der blev Nat, Ild, Jord og Luft og Bølger.

Og Sol og Stjærner, alt, hvad Farve bringer,
hver Form sig om sit Væsens Kærne sanker:
Død: Skyggen ud fra Livets brede Vinger,
Gud: Skyggen ud fra Mandens Sjæl og Tanker.

Da opstod mellem Lys og Mørkets Dampe
og mellem Stof og Skygge, Død og Fødsel
hint Kæmpefavntag, hine Elskovskampe,
der avler, føder, giver Næring ødsel

Og dræber saa, hin Strid, som evig bruser
i hvad vi kalde Arbejd, Liv og Grøde,
de Samklangs-Toner, der hinanden knuser,
de Modklangs-Toner, der i Kyssets Møde

Dør sagte hen, - alt samled sig til Vorden.
Stærkest begyndte dog - i Stjærnens Indre,
i Menneske og Dyr, hver Blomst paa Jorden -
Livskræfterne i hellig Kamp at tindre.

Én Lov dog Væxtens store Gæring følger,
og Død og frodig Fødsel er det samme,
ét er den svangre Jord, de golde Bølger,
den blege Luft og Solens røde Flamme.

I Slægtens Løb har denne Lære givet
sig Præg og Udtryk i en evig Skiften:
den skrives op med dybe Træk af Livet,
og Døden sætter saa sit Segl for Skriften.

Var Døden ej, saa var ej Livets Styrke,
der godt og ondt imod hinanden stiller,
saa var der intet Lys og intet Mørke,
ej Vand fra søde og fra bitre Kilder.

Thi hvert et Menneske og Aar hernede
skjult disse Tvilling-Magters Frøkorn rummer:
det hvide Frø til Frugtbarhed og Glæde,
det sorte Frø til Goldhed og til Kummer.

Og hvo det sorte Frøkorns Frugter nyder
skal kvæges som af Honningsafter søde;
og han, i hvem det hvide Rødder skyder,
faar ikkun Sorg og Kval og Graad til Føde.

Og hvem den søde Frugt med Sundhed næred,
fra ham skal Verden sig med Afsky vende;
og ham, som har den bitre Frugt fortæret,
skal Verden for en Gud tilsidst erkende.

Og ud fra disse tvende Frøkorn skyder
alt det, som Slægten øver eller lider;
Natten fra Dagens Modergemme bryder,
og Solen avles under Nattens Sider.

Hvert Menneske og Aar, til Jorden lænket,
skal flagre hid og did og suge Føde;
og som det var, før Fødsel blev os skænket,
saa skal vi atter synke blandt de døde.


T:Det sidste Orakel
U:(A. D. 361.)
F:Aar i Mulm steg frem, der atter døde ligge
SIDE:92-99
NOTE:* Digtets Udgangspunkt er det apolloniske Orakelsvar til Kejser Julian. - =Pæan= (ↄ: Læge) er et af Apollos Tilnavne. =Apollo) betyder egentlig: Fordærver.
NOTE:Gendigtning af Algernon C. Swinburne: <xref type="translation" poem="swinburne2019090903"/>.

Aar i Mulm steg frem, der atter døde ligge,
Tider kom og svandt, som ej til dig har kendt,
Verden søgte Lys ved Nat, men dit Lys ikke,
fra dit Alter har den sidste bort sig vendt.
Mørkt var Altret, stum den Sang, som derfra vælded,
ikkun disse sidste, triste Ord der lød:
»Meld jer Drot: til Jord det stolte Hus er fældet,
Kildens Strøm, der talte før, er slukt og død;
intet Tag og Ly kan Guden mere finde,
Spaadoms-Lavren blomstrer mer ej i hans Haand.«
Svaret faldt den høje Konge tungt paa Sinde,
dybt den sønderskar din sidste Elskers Aand.
    Og han bøjed sit Hoved mod Jord
    midt i Verdens hvirvlende Kiv:
    »Du har sejret,« saa lød hans Ord,
    »Galilæer,« - og endt var hans Liv.
    Og den Jord, der var din, da i Fred
    med Khariter Horaer skred,
    blev kold som et Vinterhav
        ved et Pust fra en aaben Grav,
    lig et Svælg, der sluger og hader
    det Lys, vi elskede før.
    O Pæan Apollo, vor fælles Fader,
    Fordærver og Læge, hør!

Længe var din Læbe tavs, dit Aasyn dækket,
stum og blind var Mund og Blik, som dig fik kær;
Sangen svigted alle dem, dit Navn forskrækked,
Lyset dem, som saa’ den nye Guddom nær.
Ild for Lys, for Festkor Salmesang betager
hvert et Straaleblik og hver en Læbe varm,
da for Grækers Jubel Galilæers Klager
over Verden klang med Suk om Synd og Harm.
End vi ej dig se som de, der længst tilbage
dyrked dig, da Verden din og deres var,
de, hvis Ord du selv gav Kræfter til at drage
dig til Jorden, saa den skinned himmelsk klar.
    Thi vi staa i de Skygger, der stige,
    naar Mulmet halvt viger sin Magt,
    og det døde Natmørkes Flige
    over Dagningens Aasyn er lagt;
    thi ej helt er Fortiden død,
    om dens sidste Ord end lød,
    om den Tid med sin Tro end flyr,
    da Mænd var som blødende Dyr,
    som Faar, der i Angst sig bader,
    mens paa Slagterbænken de dør.
    O Pæan Apollo, vor fælles Fader,
    Fordærver og Læge, hør!

Dog, o Herre, Fader, vel det kunde hændes,
at der i vort Mulm og Mørke, vi, der ømt
elske dig, et mere herligt Lys skal tændes,
end Profet og Digter fordum det har drømt.
Til én Guddoms Billed bandt de dig, som evned
større Ting, end nogen Guddom evnet har;
Søn af Gud og Søn af Tiden de dig nævned,
du, som ældre, Fader, end de tænkte, var.
Thi af Mandens Tanke ingen Guder fødtes,
førend Sangen i den tavse Sjæl fik Magt;
Jorden ej i Drøm og Daad med Himlen mødtes*
førend Læben skænked Ordet Talens Dragt.
    Og Ordet og Livet var du,
    Menneskets Livspust og Aand,
    og de øvrige Guder endnu
    faa Liv og Død af din Haand.
    Thi de svinde som Skygger bort:
    var Sindet mildt eller haardt,
    gav de Lidenskab eller Fred,
    de forgaa, men du varer ved, -
    dem Kraften tilsidst forlader
    i Aarenes vexlende Bør.
    O Pæan Apollo, vor fælles Fader,
    Fordærver og Læge, hør!

Du, som Ord og Lys og Liv og rummer,
stærk til Trøst og Hjælp, til Vredes-Lyn og Slag,
din er Slægtens Sang, al Verdens Fryd og Kummer,
ikke Morgen eller Aften har din Dag.
Guder fødes eller bort til Graven bæres,
fra din Sol staar op, til den gaar ned igen;
stegne frem fra Øst, mod Vest de synke, - deres
Udspring mange er, men Enden ikkun én.
Hvor de fødtes saa, én Død de alle finder,
naar i Sjælen deres Magt for andres brast;
Gud for Gud fra Tronen styrtes og forsvinder,
Sjælen, som dem Form og Tale gav, staar fast.
    Er Solen fra Himlen vel jaget?
    Har Sangen Slægten forladt?
    Livet, som Styrke har draget
    fra Sangen, naar Blodet mat
    og bittert som Taarer randt
    gennem Tider, der sangløse svandt, -
    Himlen, hvor Solen klar
    det højeste Lys-Vidne var, -
    er de stumme og blinde og lader
    sig kvæle bag knugende Slør?
    O Pæan Apolio, vor fælles Fader,
    Fordærver og Læge, hør!

Tider kom og slog din Læbe stum, og Mørke
og Forandring faldt paa dem, som faldt fra dig;
skjult bag Morgenskæret sad du med din Styrke,
indtil Sjælen kunde se din klare Vej.
Førend Sjælen atter Syn og Mæle vinder,
Manden ikke Livets indre Lysglans naa’r;
Stjærners Skær, som for dit Aasyn mørke svinder,
i hans Nat af Død og Synd som Sole staar.
Tidens Læber atter større Ting bebuder,
fra Forandrings-Luren større Gny der lød;
svøbt i Stjærner, Skyer og Drømme staa de Guder,
som bar Herskerstav i Kraft af Synd og Død.
    De er ramte, de, for hvis Magt
    hele Verden blegnede snart;,
    de er Støv, som til Liv ej bli’r vakt,
    om end Verden begræder dem svart.
    Tiden paa deres Guddomsmagt,
    som en Hund paa sit Rov, holder Jagt;
    som Ulve, naar Jagten er hed,
    de splittes og flygte afsted,
    langt bort over Rummets Flader,
    hvor Jagtraabets Genlyd dør.
    O Pæan Apollo, vor fælles Fader,
    Fordærver og Læge, hør!

Dag for Dag din Skygge vi paa Himlen skuer,
Solen, som dit Aasyns Straaleskygge er:
Himlen, Konge, for din Fodsaal gyldent luer,
Jorden, Gud, din Styrkes Glød i Sjælen bær.
I din Læbe Ordet, i din Sjæl de Tanker,
hvoraf Guder bliver født og vejres hen;
mens i Glans og Glød fra dig hvert Hjærte banker,
Sjæl af Sjæl faar Lys og giver Lys igen.
Kendte vi som svundne Slægter dig tilfulde,
Sygdoms Læge, Urets Hævner, stræng og blid,
Gud og Konge, Præst og Skjald, - vor Sang da skulde
kalde dig, hvis Sang har Lægekræfter, hid.
    Thi dit Rige blev ikke lagt øde,
    og ingen din Magt betvang;
    de fra Himlen ej Dagen skal støde,
    ej fra Verden den tonende Sang.
    Af den Sang og det Lys, den har bragt,
    kan vi kende, din Virken har Magt;
    gennem Ordet, vi modtog fra dig,
    vor Lovsang og Bøn bryder Vej:
    Stig frem, du, som Mørket hader,
    kast Lys gennem Mulmets Slør, -
    o Pæan Apollo, vor fælles Fader,
    Fordærver og Læge, hør!

T:En forladt Have
F:I et Hjørne af Fjældet, hvor Højlandet slipper
SIDE:99-103
NOTE:Gendigtning af Algernon C. Swinburne: <xref type="translation" poem="swinburne2019090902"/>.

I et Hjørne af Fjældet, hvor Højlandet slipper,
mellem Læ og Luvart, ned mod Sandkysten lav,
som en Ø paa Land mellem faste Klipper,
en Haves Genfærd er vendt imod Hav.
Det øde Bed paa den skraanende Flade
er kranset af Tjørne og Kratvæxt rig;
hver Urt, der fra Rosernes Grave skød Blade,
        ligger Lig.

Mod Syd falder Engmarken, knudret og revnet,
til den ensomme Landstræknings yderste Bræm.
Hvis et Fodtrin lød, hvis et Ord blev nævnet,
mon et Genfærd ej vilde hæve sig frem?
Uden Gæster laa Haven saa længe derinde,
at hvis nogen brød Vej gennem Grene og Krat,
han vilde kun Havvinden levende finde
        Dag og Nat.

Den kvalte Gangsti er flænget og sondret;
blind kryber den op, hvor ingen vil gaa,
til den øde Snævring, som Tiden har plyndret
for alt uden Tjørne, - dem lader den staa;
den skaaner Tjørnen, naar Rosen tages,
og øder den Sletten, har Klippen Fred;
Stormen og stormpisket Ukrudt drages
        ikke med.

Ingen Fod over Blomster gaar; som den døde
Mands Hjærte hver Grønplet er tør og bar;
om en Nattergals Toner fra Tjørnene løde,
ingen Rose der var til at sende den Svar.
Kun en Havfugls Sang ved Vinter og Sommer
lyder ensomt over den triste Egn;
her Aaret igennem alene kommer
        Sol og Regn.

Hedt Solen brænder, og Regnstrømme ruske
én udmagret Blomst, der knap Livet holdt;
kun Vinden tumler i Stængler og Buske
i en Runddans, hvor Livet som Døden er goldt.
Her var der Latter maaske eller Klage
af elskende - nu i en ukendt Grav -
som for hundrede slumrende Aar tilbage
        saa’ mod Hav.

Mens Hjærte i Hjærte de stod derinde,
mon han hvisked: »Vend Blikket mod Havet; thi
Skumblomsterne vare, naar Roserne svinde,
og de troløst elskende dø, - men vi?«
Og den samme Vind sang, og det samme Hav skummed,
og det sidste Kronblad til Jord blev strø’t;
men Elskov hos ham og hos hende forstummede
        kold og død.

Eller trofast de elsked, var ét til det sidste; -
og hvorhen gik de saa, da Farvel de bød?
Selv havdyb Elskov som Rosen maa briste,
som Tangen, der spotter den Rose rød.
Skal de døde elske de andre døde?
Hvilken Elskov har været saa dyb som en Grav?
De er kolde som Gravhøjens Græs, som det øde,
        nøgne Hav.

Nu Roser og elskende sammen mødes,
og Enge og Bølger har glemt dem igen.
I den milde Luft, hvor en Sommer nu fødes,
er der slet intet Pust fra den Tid, som svandt hen.
Intet Pust dér skal mildne de kommende Dage
fra Blomster og Hjærter, der nu er fro,
naar som de, der er fri nu for Latter og Klage,
        vi har Ro.

Her kan ikke Døden mere krige,
Omskiftelsen ej, før det ender alt;
fra de Grave, de grov, skal de aldrig stige:
alt levende Rov har de knust og kvalt.
Jord, Sten og Tjørne i tætte Klynger,
de blive, mens Sol og Regn holde Stand, -
til et sidste Vindstød Havbølgen slynger
        imod Land.

Til Bølgerne stige med smuldrende Vælde,
til Skrænt og Eng bli’r af Havsvælget slugt,
til de mindskende Marker, de vigende Fjælde
tvinges ned af de svulmende Strømmes Tugt,
her Døden, hvor alt bær hans Sejers Stempel,
strakt ud paa det Rov, han har spredt i sin Krig,
som en selvdræbt Gud i sit eget Tempel,
        ligger Lig.


T:En Ballade om Drømmeland
F:Jeg skjulte mit Hjærte i en Rosenrede
SIDE:104-105
NOTE:Gendigtning af Algernon C. Swinburne: <xref type="translation" poem="swinburne2019090901"/>.

Jeg skjulte mit Hjærte i en Rosenrede,
mod Solen gemt; paa en kølig Plet,
mere blødt end det Leje, Sneflokke sprede,
under Roser jeg skjulte mit Hjærte tæt.
Hvi slumred det ej ? Hvorfor skælved det let,
mens alt var tyst i Rosernes Skjul?
Hvad løftede Søvnens Vinge med ét?
Ikkun en Sang af en lønlig Fugl.

Lig stille, jeg sagde, thi køligt de hede
Solpile svales mod Bladenes Net;
lig stille: tyst slumrer Vinden dernede,
og sikkert er du mere træt og mæt.
Er der døde Haab, ved hvis Grav du har grædt?
Er der Tanker, der nage i Sindets Skjul?
Hvad aabner din Slummers Øje let?
Ikkun en Sang af en lønlig Fugl.

Paa den rejsendes Kort vil forgæves I lede
om det grønne, fotryllede Land; skønt tæt
og lifligt sig Frugter paa Træerne brede,
de passe for Købmandens Torv kun slet.
Langs Engen gaa Drømmenes Svaler let,
det er Søvnen, der synger fra Bladenes Skjul;
ej Hundeglam vækker den Hjort saa træt,
ikkun en Sang af en lønlig Fugl.

I Drømmenes Land har jeg valgt mig en Plet
til at slumre en Stund, uden Sans i mit Skjul
for Kærlighed, tro eller løs og let,
kun for en Sang af en lønlig Fugl.

SLUTSEKTION


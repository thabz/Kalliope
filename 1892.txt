KILDE:Johannes Jørgensen: <i>Stemninger</i>, P. G. Philipsens Forlag, København, 1892.
DIGTER:joergensenj
FACSIMILE:115208037312.pdf
FACSIMILE-SIDER:189
TITELBLAD:Johannes Jørgensen // Stemninger / med Tegninger af / Viggo Pedersen // Kjøbenhavn / P. G. Philipsens Forlag / Thieles Bogtrykkeri / 1892
TODO:Husk rettelserne nederste på sidste side efter indholdsfortegnelsen.


T:Vignet
F:Jeg vandrer over brede Marker frem
SIDE:3-4

Jeg vandrer over brede Marker frem,
der under Skumringsskygger graagrønt lødes -
jeg ser de fjærne Hegn som mørke Kamme
mod guldrød Luft, hvor Jord og Himmel mødes
- to Læber lig - i langlig Taagebræm.

Jeg hører over Marken Hunde glamme
og Vognlyd, der ad fjærne Veje svinder,
mens Sommernattens Mørkedis sig sænker.
Og langsomt gribes jeg af stille Minder,
og paa mit Hjem saa vemodstungt jeg tænker.

Det er som alt mit Liv saa tyst bortrinder
i disse brede Markers tavse Fred,
og Verden smuldres under mine Hænder.
Fjærnt dør hver Lyd fra Dagens travle Bred,
og stjærneroligt mine Tanker brænder.

De lange Aar i fremmed Kamp og Kiv -
med Venner Arm i Arm - de er nu døde.
Jeg vandrer hjemad mod mit eget Liv
i Sommernattens stille Gyldenrøde.

T:Vildgæssene
SIDE:5-6
TYPE:prosa

    De kommer en Nat i April . . .
    Aftenen efter en regnfuld Dag gaar man sin vante Tur ud ad den brede Allé. Paa de fedtede Fliser møder man de hjemvandrende Borgerselskaber og de elskende Par, som ved denne Tid færdes paa Frederiksbergs Veje. Den kølige Luft er fyldt af disse Menneskers Fodtrin og Snakken, af Sporvognslyden ude fra Vejen, af en Droskes Larmen forbi.
    Og saa hører man med Et over al denne Lyd de kendte fløjtebløde Klager, hvormed Vildgæssene drager af Sted.
    Man bøjer ned ad en Sidevej. Oppe i den graa Luft, der er blød som af Dun, stimer det med Fuglelyde. Snart er det, som drog en Fløjten sig lavt ned over Villatagene, snart pipper det vagt og fjærnt som fra Miles Højde.
    Man staar stille ved Vejkanten og stirrer op. Der rinder En i Hu Foraarsnætter for Aar tilbage under samme Fuglelyd paa de samme vaade Veje . . . Og det er, som en svunden Ungdom klagende og usynlig drog af Lande deroppe i Natten.
    Saa er det med et, som sang der Lærketriller oppe i den graa Skyhimmel. Og nu lyder det som Finkepip og Solsorters Fløjt og Drosseltriller - en hel Sommermorgens Fuglesang flagrer i blege Genfærdslyd over Ens Hoved.
    Lyden drager sig hid og did under den store Himmel.  For Ens stirrende Øjne er det et Sekund, som glimtede der en skinnende hvid Kile frem højt oppe for atter med Et at forsvinde - det hastige Glimt af Hundreder hvide Fuglevinger i et pludseligt Kast?
    Villastaden gaar til Ro. Den sidste Sporvogn ringler hjem, og den sidste Pastor Emeritus rokker ind gennem sin Havelaage. Der bliver mørkt i alle de smaa hyggelige Huse, og Lygterne slukkes langs Vejen.
    Men den bløde Fuglemusik under den graalyse Himmel varer, til Dagen gryer.

T:Juninat
F:Nu slumrer Parken ind, og mørketæt
SIDE:7-8

Nu slumrer Parken ind, og mørketæt
dens Løv og Stammer ridses mod den blege
Natluft, hvor spredte, hvide Stjærner funkle.
Ned over Vejen ligger Spæt ved Spæt
af Maanesølv; fra Krattet klukker vege,
tungsindig-bløde Nattergalefløjt.
En sagte Rislen fra Kanalens dunkle
Spejl af Gagat - et plaskende Fiskesprøjt -
og Frøernes Kvækken. Fjærntfra kommer vage,
halvdræbte Lyd og Tonefugle paa svage,
sangfjedrede, stemmebaarne Rytmevinger
og Glam og Skrig med ørestingende Næb.
Jeg hører hviskende Stemmers brudte Ord
fra en skyggemørk, krathegnet Bænk og ungdomsklinger,
halvdæmpet Kvindelatter - paa muldbrun Jord
kaster Maanen mit eget enlige Skyggeslæb.
Hvad vil mig denne grønligklare, fade
Nat med sin blege Duft af Hæg og Poppel -
sin sagte Hvisken af nylig fødte Blade
og sine Nattergales Jagthunds-Kobbel,
hvis glammende Trille r hidse sovende Minder
og blundende Savn af deres Leje frem?

Giv mig en sortblaa Nat, som aldrig svinder -
hvis Kappeflig har Stjærnesole i Gem -
hvis Luft er Vin - hvis Maaneguldhjul spinder
Elskov og tunge Skæbner, hvis Duft aander Død -
for denne Vaarnats staalkolde, vandblege Lød.

T:Sommernatsregn
SIDE:9
TYPE:prosa

    Jeg gik hjemad sent paa Natten.
    Luften var graalys som af en Vinternats Maane. Over de mørke Lindes Blade sank en uafbrudt Regn med Lyd som af usynlige Hæres evigt vandrende Dragen forbi . . .
    Jeg standsede.
    Det var, som Lyden sænkede sig ned til Jorden og blev Tusinder af Fodtrin, der forfulgte mig.
    Og ene midt paa den mørke, vaade Vej - alene midt i Regnnattens puslende Lyd af faldende Draaber - følte jeg Rædsel. Det var som stod jeg Ansigt til Ansigt med Verdens inderste Sjæl . . .
    Og jeg flygtede for dens Aasyns Uhygge hjem til min lave Menneskestue.

T:Folkevise
F:Jeg sad en Sommeraften i en Have
SIDE:10-11
TODO:Citatet er fra en Rubinstein.

Jeg sad en Sommeraften i en Have.
Fra Naboparken lød der glade Sange
og Kvindeskrig og Lyd af rappe Fødder
i Leg op over grusbelagte Gange.

Igennem Latterens vellydskvulpende Bølger
brød nu og da en kraftig Bas sig Vej,
fulgt af en Jomfrurøst i leende Angst:
»Bliv fra mig, Karl, du =maa= ikke, si’er jeg dig!«

Saa ringed Klokken ti. Den glade Flok
brød op, og Jublen døde langsomt bort,
men længe efter fra Havestuen naade
mig nu og da en svag Guitarakkord

og smeltende Kvindestemmers bløde Sange
og glade Raab. Tilsidst blev Lyset slukket -
jeg hørte Trin i Gaarden - et sidste »Godnat« -
og Lyd af Vindver, som med Smæld blev lukket.

Saa blev der stille. Kun en Natsværmers Summen
forbi mit Øre og Duggens dryppende Regn
nedover Løvet og Bækkens klukkende Rislen
bag Havens sagte hviskende Poppelhegn.

Det mørkned mer og mer. Det gamle Hus
deroppe stod skyggesort mod graalys Luft -
jeg vandred i Alléen op og ned
med Hjærnen ør af Lindenes søde Duft.

Hvor var nu alle Dagens stolte Tanker
og al min Sjæls solfyldte, unge Mod,
som vilde drage over Verden vide
og luge Livets Ukrudt op med Rod?

I Sjælen klang det blot med blød Musik
som vemods-vege Nattergalefløjt:
»Und also schwand dahin die Jugendzeit -
ach! ohne Liebeslust und ohne Freud’.«

T:Sommernatssang
F:Saa slænger jeg Dagens Harpe af Guld
SIDE:12

Saa slænger jeg Dagens Harpe af Guld
med alvorstonende Timers Strænge -
mit Hjærte har Rod i Mulmets Muld,
mine Drømme driver som Sommernatsdis over Enge.

Jeg famler, jeg favner mod bløde Ord
paa en Marmorbænk ved et Springvand, der kælent plasker
- mod at sidde og ridse med Kaarde i duggfugtig Jord
og skimte bag Løvet Fakkelglimt over Masker.

Med Silkehuen i Nakken sat -
under Kappen en Strængeleg klingrer -
standser jeg saa i den lune Nat
og i listende Greb over Tonetraadene  fingrer.

Saa klirrer et Vindu - det lyser af Lin -
jeg bryder mine Strænge i Brynde -
to skælvende Læber brænder som Vin -
det er saligt og sødt under Sommerens sølvhvide Nætter at synde.

T:Venus
SIDE:13
TYPE:prosa

    Jeg husker en Sommeraften fra min første Barndom.
    Jeg skulde i Seng. Vor gamle Pige havde klædt mig af; Moder og hun stod med Sengetæppet mellem sig og lagde det sammen. Overdynen var slaaet tilbage, og en svag Duft af rent Linned blandede sig med Stuens Halvmørke.
    Selv sad jeg nede paa Gulvet og trak i Taaspidsen af min ene Strømpe. Saa opdagede jeg med et min Skygge paa den brede, gule Sengeside ved min højre Haand - bleg som af Nymaane.
    Jeg saae ud gennem Vinduet. Over Havens mørke Trækupler stod en stor, mild Stjærne med sølvhvid Glans i den rene Aftenhimmels blege Blaa.

T:Til -
F:Mine Dage er bundne i drømmesart Spind
SIDE:14

Mine Dage er bundne i drømmesart Spind
af fattige Minder, der sagtelig stiger
som Engdamp mod Kvæld, og af Længsel, der viger
ud mod et Kys paa en blysom Kind.

Vaarsarte Minder med vemodig Duft -
Minder om Smil - og Minder om Lege -
og et Ansigt med Lød som Majnattens blege
Soldrøm, der blunder i blaanende Luft.

Mig fanger ej mer nogen bloddunkel Mund -
de Kvindebliks Ildblink forbi mig svirre -
der er Sang i min Sjæl - og Klange, som dirre,
og stille Ord fra en skumrende Stund.

Der er bløde Toner i maanesart Spind
og sagtelig Sang af en mørkningsveg Stemme
- jeg nipped en Vin, jeg ævner ej glemme,
i et varligt Kys paa en blysom Kind.


T:Julinat
F:En Julinat. Jeg sidder paa en Spange
SIDE:15-16

En Julinat. Jeg sidder paa en Spange,
hvis Plankepar er vaadt af Kvældens Dugg,
og lytter efter Aaens Søvnlyd - lange
Skvulp mellem Siv og kildebløde Kluk.

Det summer tungt forbi mig, og langt ude
er der en enlig Nattefugl, som skriger -
et Lydblink, skarpt som Staal imod en Rude.

Der ligger Mørke uden Plet og Rift
nedover Landet - graat - med sorte Striber
af Hæk og Hegn - og lave, taagebløde
Randrids mod matblaa Luft, hvis Stjærneskrift
staar ristet over Nætter, som er døde.

Jeg føler mig som én foruden Hænder -
med Tanken bunden i en fattig Ring
af Skum, som Livets store Have sender
imod min sandgraa Hjærnes golde Bred -
med Id som Morgenbris, der styrer frem
og drager viden om i kække Sving
men synker vingeslap med Solen ned.

Træt af min Elskov med sit Skyggefølge
af Sjælenød og Sorg, som sent mig glemmer,
og famlende i Eeberdrømmes Em
mod hede Blik og runde Jomfrulemmer -
led ved mit Slid for Dagens Avnelæs
jeg lytter ud mod Nattehavets Øde -

der staar en Lyddis fra det vaade Græs,
en Lyd som Suget af en Skovsøs Bølge,
som tusind Alfelæbers Elskovsmøde.


T:Sommernat
SIDE:18-20
TYPE:prosa
TODO:Tilføj billedet fra side 17.

    Ved Indsøens Rand staar Sommernattens Nymfe, lænet mod en ludende Linds svære, ru Stamme.
    Om hendes ranke Elverpigelegem glider et Taageslør, let og skinnende som det Flor af sølvhvidt Sollys, der dækker Juninætternes Himmel. Hendes nøgne Fødder træder i den fugtige, svale Mosejord, der glat glider ud under Fodbladene.
    Foran hende, lige i Søbredden, vokser høje, gule Iris, hvis store Blomsterblade hænger tungt ned, vaade af Nattedugg.
    Med den ene Arm slynget om Stammen bøjer den skinnende Nymfe sig frem og kiger ned i det dunkle Vand, der ligger blankt og sort som et Spejl af poleret Mørke.
    Og hun ser sit eget lyse Billede dernede, sit slanke Elverpigelegem i det løse Taageslør, og det hvide Ansigt, hvidt som de lyse Nætters Luft, og de blege Sølv-Øjne, blege som de lyse Nætters Stjærner, og Haaret, der rødmer i sagtelig Gyldenrødme, som Sommernattens Himmel rødmer langs Jordens Rand.
    Sommernattens hvide Nymfe ser sit eget Billed dernede i det sorte Spejl, og om Billedets Fod som en nedhængende Frynse-Baldakin Irisblomsternes lyse Spejlbilleder.
    Ellers er alt sort dernede - de tunge Løvkupler spejler sig ganske mørke - dybt nede skyder de ud fra Bredden som store, halvrunde Balkoner af Skygge.
    Og fra Søens anden Rand fremglider andre Skygger af andet Løv; lidt lysere af Lød, med en Anelse af Grønt i sit Mørke, skyder disse Spejlbilleder op nede fra Bunden som kæmpemæssige undersøiske Vegetationer - eller vokser de inde paa Kystens Underside, som Alger paa drivende Tømmer, nedad, med Hovedet rettet mod Dybet?
    Men lige midt ude i Søen ses en lys Stribe, et Bælte af Himlens Spejlbillede. Som en bred, hvid Vej bugter dette Lys sig ud og ind mellem Skyggernes Mørke, der stiger opad til begge Sider som Skovskrænter.
    Nymfen stirrer længe derned, ned til den lyse Sti, som snoer sig mellem de mørke Banker.
    Vandets Flade, der uafbrudt flimrer som i en betaget Gysen, forekommer hende tilsidst kun et bølgende Slør, et tyndt Forhæng, der skiller hende fra den underfulde Verden dernede . . .
    Da svirrer lydløst en Flaggermus, som Nymfens hvide Legem har draget hid, tæt forbi hende, og i Flugten støder dens Krop mod Vandskorpen.
    En smertelig Sitren bølger ud fra det saarede Sted - Spejlskyggerne nede i Vandet skælver frem og tilbage som Tæpper for Trækvind - og medens Flaggermusen svirrer videre i hastig Flugt lavt over Vandet, drager Nymfen sig skuffet og bedrøvet tilbage fra det knuste Tryllespejl.
    Men medens hun vandrer videre gennem de mørke Skove, hvis Løv suser sagte i Nattevinden, drømmer hun endnu længe om hin vidunderlige Spejlbilledverden og længes saa sært sørgmodigt mod den Sti af Luft mellem Skrænter af Skygge - som hendes Fod aldrig skal betræde.

T:Mørke
F:Gennem Julinattens Stille
SIDE:21

Gennem Julinattens Stille
Duft af Løv i Drys af Regn -
Glimt af Vand ud over Vejen,
og mod Haanden vaade Hegn.

Lydtom Luft og skymørk Himmel
kun et Sted, jeg gaar forbi,
hører jeg en Laage skratte
over Sten og smække i.

Gennem Tordenmørket brænder
der et Villavindu frem -
Lys bag gule Persienner -
bløde Toners Klang af Hjem.

Regnens vege Dryp sig blander
med den lyse Melodi -
lyt, I Mennesker derinde -
Ahasverus gaar forbi.

T:Ahasverus
F:Stille lider Sommernatten
SIDE:22-23

Stille lider Sommernatten,
og det hvide Stjærnesand
rinder bort, mens Dagen ulmer
langs med Nattehimlens Rand.

Aftenrødens glemte Dagglød
ulmer dybt i Nattens Grund -
som en sidste Vinrest gløder
i en bleggrøn Rømers Bund.

Ene vandrer jeg ad Vejen,
syg, med Saaj af Torn og Tjørn
ak, hvad vilde mine Tanker
mellem Dagens stærke Børn!

Jeg var fattig, jeg var fremmed,
uden Venner, uden Ry,
alle Døre fandt jeg stængt for
Nattens Barn i Dagens By.

Og den gamle Ahasverus
greb paany sin Vandringsstav,
vandred ene ud i Natten -
Dagens Stue var for lav.

Vandrer nu, mens Dagen ulmer
halvkvalt dybt i Nattens Grund
som en gylden Vinrest gløder
i en bleggrøn Rømers Bund.

T:Paradiset
SIDE:24-25
TYPE:prosa

    Det var i Morgenstunden, jeg laa og drømte. Ikke disse tunge, uhyggelige Drømme, der fylder Natten som et langt Tog af sorte Uhyrer. Det var de lette Syner, der med et luftigt Forhæng skiller Nattesøvnens Mørke fra Dagens Lys - fine Drømme, der farer gennem Hjærnen som lysende Insekter under en Sommerdags Himmel.
    Jeg drømte, at jeg gik i Foraar og Solluft langs en nys udsprungen Hæk af Frugttræer i Blomst. Jeg følte mig let og sund, som spiret op af Jorden eller stegen ned fra Luften. Frugtblomsternes Blade løsnede sig i smaa Byger og drev ned over Vejen og ud over Engen langs Vejen. I Engens Græs, mellem Blomster, der skinnede som nyslaaet Guld, hoppede blanke Fugle og samlede med deres lange Næb grønne Biller og brune, glinsende Larver.
    Og medens jeg vedblev at vandre fremad med Øjet paa den friske Eng og de travle Fugle, fornam jeg nær ved mig, bag den blomstrende Hæk, en Stemme, der pludselig steg i Sang, og jeg fyldtes med ét af en svulmende Jubel, som vented den lyse Lykke paa mig derinde . . .
    I det samme vaagnede jeg.
    Gennem Vinduerne saae jeg de grønne Lindetoppe udenfor piskes frem og tilbage af Blæst og lasede Skyer drive over en smudsig Taagehimmel. Jeg vendte Ansigtet mod Væggen for at sove videre. Men den skønne Drøm kom ikke tilbage.

T:Anadyomene
SIDE:26
TYPE:prosa

    En tæt, graa Regntaage over et graat, næsten blikstille Hav. Det skumrer - langt borte i det blege Mørke tegner sig som sorte, flossede Røgstrimer Ridsene af fjærne Skibe eller fjærne Øer.
    Paa den øde Strand staar en Kvinde og stirrer ud over Havet. Hun er tæt svøbt i en lang snæver Kaabe, hvorunder hendes Legem svulmer i mager Skønhed. Næsen er skarp og fin, Øjnene mørke og tunge, over den stolte, haarde Pande er Haaret strøget stejlt tilbage op under den spidse, diademlignende Hat.
    Hendes hvide Profil tegner sig skarpt mod den graa Grund. Bag hende høres Bølgernes Slikken om Strandstenene som Lyd af lange Kys.
    Hvem er hun, den Kvinde, der i Vinterdagsskumringens Taage staar paa den øde Strand?
    Kærligheden, den uudgrundelige og rædselsfulde, der stirrer ud over det uudgrundelige, det rædselsfulde Hav . . .

T:Augustnætter
F:Maanedis og Mosetaager
SIDE:27-33
TODO:Indsæt tegningen fra side 29.


{c:I.}

Maanedis og Mosetaager -
Jorden klam af Natteduggen
- Dalens store Kedel koger,
bobler blødt med Kildeklukken.

Maanens Taagetæpper sitre
over brede Markers Flade -
lavt langs Jorden staar den bitre
Duft af Muld og vaade Blade.

Som en bleg og blaalig Ramme
rande Skove sig om Landet -
lange, lave Taagekamme
som en Kyst bag Maanevandet.

Luften tier - kun det sidste
spinkle Pust af Aftenbrisen
slæber gennem Skovens Kviste,
letter svagt ved Mosedisen.

Og mens Duggens Draaber rinder -
Maanen mod sin Nedgang hælder -
og jeg kysser dine Kinder
om din Barndom du fortæller.

Om hvor Længslen i dig vælded,
naar du sad bag Hjemmet stænget,
mens de andre drog mod Fjældet
op til Dans paa Sætervænget.

Og jeg aner bag din Tale
Hauk og Ljomen over Lier -
Elvesus i stille Dale
- til du som et Fjældvand tier.

Over Marken kan jeg høre
Uglen skrige skarpt og længe,
og fra Grøftens Græs det skøre
Spil paa spinkle Vingestrænge.

Nattestillet om os lukkes.
Som et Svanepar, der sover,
vore Sjæle sammen vugges
over Maaneflodens Vover.


{c:II.}

Nat og Jord til alle Sider -
mat af Korn og mørkt af Enge
- over sorte Hegn og Skove
Himlens sorte Bræmmer hænge.

Natten mumler fjærnt og stille.
Bag en Haves mørke Hækker
Lyd af Løv, der sagte knitrer,
og en Flagstangssnor, som smækker.

Smæld af Dugg fra Blad til Blade -
skinger Surren op fra Græsset,
som om tusind Alfehære
deres sprøde Klinger hvæssed.

Vognlyd over fjærne Veje
naar mig blegt og vingestækket,
og igennem Mørket klynker
som en Skrig-Stim Fugletrækket.

Mellem Hækkes mørketunge
Kyster rinder Vejens Strimmel -
bleges under Mulmets Vover,
rinder ud i øde Himmel.


{c:III.}

Der suser Natteblæst i Havens Trær -
en klagesummende, sorgtungt stigende Sang.
Jeg vandrer op og ned i den mørke Gang
og ser mod Himlen. De lyse Nætters Skær
af bleget Sol, der oversvømmed alle
de gyldne Stjærnetinder, forlængst er veget
dybt ned i Nord som et sundsmalt Perlemors-Skær.
Paa sine Guldklør den store Bjørn er steget
af Solsølvsbadet og gnaver paa Somrens Rod.
Alt falder Stjærner - snart vil Løvet falde.

De hilse mig som barndomskære Venner
deroppefra - den stjærnefjedrede Svane -
Delfinens straaleprustende Næsebor -
Andromeda med hvide, bedende Hænder -
den purpurøjede Tyr, som faar sin Bane
af Gudehelten, født af en dødelig Mo’er -
Kassiopejas W af Diamanter,
den perlebundne Krone med sin Gemme,
Sobieskis blanke Skjold med skarpe Kanter -
slig saa’ jeg dem saa mangen Nat herhjemme.

Den samme kølvandsbrede Mælkestrime
gaar som en Plovfure efter Næ-Maanens Staal
og bøjer sig i Døgnets sene Time -
et Sølvgreb lig - over Jordens natfyldte Skaal
som lydløse Guld-Insekter Stjærneskud svirre
henover Himlens klodeblomstrende Eng,
og i Arkturus’ Øje Taarer dirre,
blanke og blaa, som den Gang jeg var Dreng.


{c:IV.}

Jeg ser en Mark, der mørketynget løfter
sin lange Rygnings lave Kam af Hegn
mod Sommernattens blaaligblege Himmel
med Persevs og Kapellas kendte Tegn.

Jeg hører Gærdets Blade vissent knitre
og Lyd af Køer, der Bakkegræsset gnaver,
Græshoppesange gennem Mørket sitre,
og mod mig bæres der en Duft af Haver.

Og mens jeg ser mod Vegas Stjærneøje,
jeg mindes én, hvis Blik i Døden brast
en Sjæl, saa tung og hed som denne Nat,
der stjærnesitred uden Ro og Rast.

Og mens jeg ridser disse blege Vers
som Stjærnefurer over Himmelgrund,
jeg længes mod det Legem, der er Muld,
og mod et Kys af hendes ømme Mund.

Den samme Nat - den samme Sti langs Gærdet.
Men ene gaar jeg i det vaade Græs.
En enlig Poppel paa den øde Mark
sig tegner som en sort og stiv Cypres.


T:Skumring
SIDE:34
TYPE:prosa

    Efteraarsskumring i Rosenborg Have.
    Nede, hvor man gaar, lyser Bladene gult gennem Mørket, men Toppene staar sorte mod en Luft, der er af en tæt, fast, uigennemtrængelig Hvidhed - som en Kugleskal, drejet af mat Tin.
    Jeg staar paa Broen ved Rosenborg Slot. Bag den mørke Borgmur løfter sorte Træskeletter sig paa en Baggrund, der forneden er af Solnedgangens røde Guld og oventil af et tungt Skyblaat, som minder om Lacrymæ Christi-Fuksiens blodigblaa Kronblade.
    Kanalen spejler den sorte Mur, Solfaldets Guldbælte, udsyet med Træskyggernes sorte Silhuet-Broderi, og Skyen, hvis Blaa bleges til en askegraa Ligfarve og marmor-aares af Træernes Spejlbilleder.
    Hvor Grænsen gaar mellem den sorte Murskygge og det lyse Vand flimrer en uafbrudt Krusning, og nu og da bobler Vandet op, som om Nogen nedefra forgæves prøvede at løfte sit Hoved op over det.
    Jeg gaar bort.
    Under Træskyggerne plasker Springvandet. Og gennem Mørket stryger som Høstskumringens Feer to slanke unge Piger med lange Pelsværksstrimler flagrende efter sig.
    Himlen staar truende tung, af en fantastisk violet Farve, som udhamret i et overjordisk, dunkelt Metal.

T:Høstaften
F:Høstaftnen dises af Mørkedunst
SIDE:36-37

Høstaftnen dises af Mørkedunst,
og Løvduft af Jorden strømmer -
en Gople lig i filtret Tang
gennem Skyerne Fuldmaanen svømmer.

Unge Piger i hver en Dør -
saa sært for Hjærtet det stemmer -
lysklædt skinner bag Mørkets Slør
de ranke Jomfrulemmer.

Mit Hoved hildes i fine Spind
af flyvende Sommers Traade -
jeg ser et blankt og begærende Blik
og Læber saa blinkende vaade.

Det lille Legem retter sig stolt
med fuldmodne, bugnende Bryster.
- Kommer han ej i Nat, den Svend,
der mig at favne lyster?

. . . . Tættere dises Aftenens Dunst,
og stærkere Løvduften strømmer -
gennem hildende Traade driver min Sjæl
som Maanen i Skyerne svømmer.


T:Oktobernat
F:Jeg vandrer hjemad, medens Maanen skinner
SIDE:38

Jeg vandrer hjemad, medens Maanen skinner,
og hører tunge Dryp af Em, der fældes
fra Kvist og Blad, og Sus - som Kilder rinder
i Vinterstilhed over øde Land -
af Luftens Løb igennem Poppelblade,
der tungt som Læder mod hverandre smældes.

Paa Vejen sorte Rids af nøgne Linde.
Og skyggerammet som et sølvgrønt Vand
en Maaneflimmer i en Skiferflade.

Jeg tager om min Laages klamme Klinke,
der mødes koldt med mine kolde Hænder,
og stirrer op. De vaade Blade blinke;
i Himlens gustne Hvælving Maanen brænder -
en Ligkrypts Lampe, der er ved at slukkes -
en Ildorm i en Dødnings hule Øje.

Og mine Tanker tungt i Natten vugges -
som Poplens Kviste sig med Vinden bøje.

T:Novembernat
SIDE:39-
TYPE:prosa

Klokken slaar tre i Husene, jeg gaar forbi. Den brede
Gade ligger vaad og tom, aaben for Himlen, blaalig af
Maanelys, sparsomt guldstribet over Fortovssøle og blinkende
Vejpytter under de spredte Lygter. Det drypper i
Tagrenderne og risler sprødt og klart over en Kloakrist
nærved mig.
Jeg ser op. Over Hustagene staar Vinterens pragtfulde
Stjærnehimmel - Kassiopeja, Kusken, Persevs, Tyren,
den røde Aldebaran, Orions Diamanter og Sirius, hvis
Safir-Øje Sommeren aldrig ser. Og højest oppe Kvartmaanen,
som et hvidt Perlemodersblad, indlagt i mørkeblaat
Træ.
Fra Sønden kommer drivende blege, løse Skymasser.
Lavt under Maanen driver de, slører den let, hyller den
tæt, saa den bliver rød i Ansigtet, som et Menneske, der
er ved at kvæles . . .
Jeg staar længe og betragter denne Skyernes lydløse
Kæmpe-Leg. De uhyre Taagemasser vedbliver at drive.
Og da jeg atter ser ned ad Gaden, fatter jeg ikke,
hvorfor disse Huse, der nu ligger mørke og fredelige, vil
vaagne igen til Kamp og Møje.
Og jeg føler selv mit Liv saa fejl og fattigt -- føler,
hvorledes al min Handlen vil prelle af mod den haarde,
glatte Tilværelse - og ønsker min Sjæl opløst og dampet
bort i de blege Taagemasser, som driver forbi en Novembernats
blanke Maane . . . .


T:Vaarvers
F:
SIDE:


I.
Nu drager Gærdets Graapil
Sølvknopperne paa Række,
og Haslen hænger Guldpynt
ud over Hegn og Hække.
Og Solen luner Luften
langs alle gule Grøfter,
og Myg af Puppesvøbet
fra Pytterne sig løfter.
Før Foraarsmuldet dækkes
af Sommergræssets Klæde,
mig lyster nøgenfodet
den nøgne Jord at træde

og føle Muldet skyde
sig under mine Fødder
og føle Vandet suges
som gennem Planterødder.
II.
Nu slides Isens Ligsten,
der over Vandet ligger,
af Vinden og af Solen,
hvis Tunge Stenen slikker.
Ned over Vintrens Harnisk
der rinder Tøvands Bække -
i Søer staar Blaat paa Himlens
flageflikkede Dække.
De isgraa Skyer smelter,
og Agerjorden damper,
og højt mod Himlen blusser
Kastanjens Broncelamper.
I Hjærnens lukte Kedel
en gærende Sejd der koger -
et Bryg med sølvgraa Sol-Lød
som Tøbrudsdages Taager.

Den bobler mig i Blodet,
i Nerverne den stinger,
den suser for mit Øre
som fjærne Klokker ringer.
Som Vin i gamle Dunke
den fylder alle Celler
med Drøm om Sommergrøfter
med Timian og Nælder.
Det hvisker for mit Øre
som Vind i Vaarløv lister -
det bryder i min Hjærne
som i en Knop, der brister.
Om feberhede Nætter
med Mulm om alle Stjærner
synger mig gennem Blodet
de Drømmes Elver-Tærner.

T:Taarnfalke
F:
SIDE:


Der staar en Stimmel i den snævre Gade
og stirrer op mod Kirketaarnets Tind -
op mod et Løvfaldsdrys af hvide Blade,
som sværmer Spiret rundt for allen Vind.
Fra Gydeslugter og fra Gadekløfter
man stirrer opad med Lorgnet og Kikkert
- det gamle Taarn sit stolte Legem løfter,
rankt som et Alterlys, og præstesikkert.
En Kæmpehaand i Harnisk af røde Sten
med Ringe af Guld og Sandstenskvadres Graa,
med irgrøn Kobbernegl mod Luftens Blaa
- et muldent, skimmelplettet Helgenben.
Den hvide Fjersværm spredes over Himlen
- jeg ser et Hoved - ser en Vinge slaa . . .
højt over Gadens Dunst og Borgerstimlen
to røde Falke deres Bytte flaa.

T:Et Møde
F:
SIDE:


Der brændte Sommersol paa Torvets Stene.
Med Skyggen som en Klædning bag dig kastet
du vandred, hvid og hvidkiædt og alene,
og mødte mig, der til mit Arbejd hasted.
Fjærntfra dit sorte Blik imod mig brændte
og bored dybt i mit sin hede Braad
- saa smilte du - og Smilet i mig tændte
en bitter Drift, en savntung Sjælegraad.
Jeg foer til Hatten, hilste - dybt, forvirret -
dit lille Hoved til et Nik du bøjed . . .
Forvildet blev jeg staaende og stirred,
imens dit Billed flimred mig for Øjet.
O tabte Frihed! Gyldne, hede Sommer,
der gik forbi mig over Torvets Stene . . .
Du vender dig at se, om ej jeg kommer
- jeg gaar til Arbejd - fangen, fattig, ene . . .

T:Dagning
F:
SIDE:


der glipper en Stjærne mod Solluftens Baal
fra Nattens synkende Kure.
De Haner gælder fra Hald til Hald,
og Spurven pipper ved Tage -
saa stryger en Bris med det sidste Spor
af Natregnens dryppende Klage.
Saa drukner Mulmet i Morgenens Flom -
Lyset er frelst af Vaade -
Solen kommer for fulden Bør
at høste, hvor Regnen saade.
Joh. Jørgensen: Stemninger. 4

T:Sommerdag
F:
SIDE:


Jeg gaar den lange Sommerdag alene
igennem svale, solskinsstænkte Skove
ind under Løv, hvor jeg gik altid ene,
og ingen Minder under Løvet sove.
Fra Græsset stirre blanke Blomster mod mig,
som jeg fra mine Barndomsskove kender -
jeg træder varligt over Flittergræsset,
der smyger om min Fod som bløde Hænder.
Og mens jeg vandrer langsomt over Enge,
og mens jeg hviler mig ved grønne Grøfter,
gaar Minder frem af Skovens svale Skygge
- For - Rider - Bakkerne i Sol sig løfter.
Jeg hviler atter under Skovens Bryn,
hvis Skyggeslæb ned over Skrænten glider,
imellem røde Straa, som gyldenstrejfes
af Solen, der imod sin Nedgang lider.
Jeg er kun nitten Aar - saa ung og fri -
med Had af Staal og Tro som tunge Klipper
og spæd og fin De sidder ved min Side
imellem Straa, der svagt i Vinden vipper.
Og sagte rinder Dagens Guldsand ud,
mens Drosler fløjte, og Insekter summe -
og mørkt staar Deres Blik bag blege Laag
som i en Marmorrand en Kildes Kumme . . . .
-------- Jeg vaagner af min Drøm. Min Hjærne slapp
- det vaade Grønne køler mine Lemmer -
og mens jeg tungt imod mit Hjemland længes,
mit Liv jeg som en brusten Lyd fornemmer.
Som Bække spredes over golde Sletter
foruden Fald imod en Flodsengs Leje
og siver ud i Kær og flade Damme,
forødte jeg min Ungdoms dyre Eje.
Indtil jeg atter fandt Dem - fin som før -
men Deres Skæbne i en andens tvunden -
og følte, der var runden lange Aar,
og at min egen Ungdoms Tid var runden.
Og saå Dem vandre bort ad nye Veje.
mod Fjælde, der langs Himmelranden tegner
de stærke Rygge, mens i Mindedis
Forriderbakkerne langt borte blegner.

T:Vestenvind
F:
SIDE:


Der blæser en varm Vind af Vesten over det blaa
Vand.
Jeg sidder paa en Bænk under halvt afbladede Træer
og ser ud. Oppe over Kysten ligger en lav, blaaliggraa
Skybanke, og den raske Vind river Flok paa Flok af Taage
løs og hvirvler den af Sted lavt hen under Himlen.
Jeg ser paa disse Skydun, der flagrer af Sted som en
Trækfuglesværm, der farer af Lande. Disse Skytotter er
graa, fordi de er regnfyldte, citrongule af den synkende
Sols Orangeglød, rødlige, hvor det Graa og det Gyldne
blandes, violette højest oppe, hvor Himlens Blaa bryder
gennem de tynde Dampe.
Og bag Skyflugten staar Himlen fint blaa, som af
blaat Porcellæn, og indlagt med lange Striber af Skyer som
hvid Emalje.
Jeg rejser mig. Den varme Vind vedbliver at blæse.
Og medens jeg staar saaledes og ser opad, gribes jeg af
Længsel mod at bæres med af den varme Vind - ud
mellem de hvirvlende Skyer, ind under den blide, blaa
Himmel . . .

T:Solbrand
F:
SIDE:

Jeg længes mod dig i den middagshede
Solluft, imens jeg gaar langs med en øde
Stenstrand og stirrer ud imod det brede,
solgnistrende Hav. For alle vinterdøde
Drømme om længst forsvundne Foraarsdage
har Somren rejst af deres Tankegrave,
og viljeløs-veg jeg lader mig atter drage
mod mine Minders giftig-blomstrende Have.
Bag Varmedisen skimter jeg dit røde
Tegltag derovre under fjærne Skove,
hvis solblaa Rygge ridses skarpt mod bløde,
rødlige Skyer, der, hedematte, sove.
Jeg ser Chausseens kendte, støvgraa Streg
udover varmeflimrende Land forsvinde -
hver Sti igennem Korn, hver solhvid Vej,
hver Skov, hvert Hegn derude er et Minde.
Jeg drømmer om dit Ansigts sanseligsøde
Skønhed - om dine Barneøjnes Lød
af grøn Absint - om dine dunkelrøde
blankvaade Læber - dine Kinders Glød
af purpurgylden Rødme - og beruset
af smerteligt Savn paa Strandens Sten jeg slæng
mig ned og lytter sløvt til Bølgesuset -
jeg véd saa godt, du kender mig ej længer.

T:Bækken
F:
SIDE:

Her løfter Jorden sig, og Skoven slipper.
De sidste Ellekroners Graa
drager en Foerværksbræm langs Markens Silketæppe;
og ud af Skræntens Mund
imellem Kløftens gruset-gule Læber
gaar Bækken frem, blank som et Sandheds-Ord,
og klipper
sig Sti igennem Mosens sorte Jord,
over hvis Fløjelsgrund
Kvanner og Tidsel, Hjortetrøst og Skræpper
de grønne Klæders gyldne Flige slæber.
Jeg ser, hvor Bækkens Vande gaa
glat over Grusets mørke Bund
og under Brombærrankers Spind af Blade,
men furet for hver Sten, den støder paa,
- saå fure Tanker i en Hjærnes Flade.
Jeg ser den gaa i Sol og gaa i Skygge,
- brun, hvor den er klar, grønt spejlende Skovens Lød,
og okkerrød langs Breddens Kiselsten -

hvor Mejser bo, og Skovmus bygge
bag nøgne Rødders Buer - om muldne Stød
og mossede Sten, der ligger slængt
som Fjæld-Mammuters sidste søndrede Ben.
Og mens jeg sidder ene her og lytter
til dette Verdens ældste Sprog,
talt uden Ord og uden Tanker tænkt,
og ser i denne solbeskrevne Bog,
oprullet fra Evighed af til evige Tider,
tykkes saa trange Hjærnens Celle-Hytter,
saa trangt det Legem, hvori jeg er stængt.
Hvad er det vel, at være god og klog -
det højeste, vi med vort Liv kan naa -
mod denne Bæk, hvis Gudelegem glider
viljeløst hvilende i Verdens Love
-- et Foster i Naturens Moderliv,
ufødt, udødeligt og aldrig ældet -
fra Kløftens Kilde fremad gennem Skove,
spejlende Stammer, Sten, Løv, Mos og Siv.
Hvad er vor Sjæl, som famler og som fejler,
mod denne Bæk, der vandrer sine Veje
i Blinde - nu, som da den nyfødt vælded?
Med Sølvmor om de unge Bølgebryster
dens Jomfrulegem paa det grønne Leje
■’l
solkysset mod den varme Luft sig kryster,
en Brud, der favnes af sin stærke Beiler.
Og naar den sover, mumlende i Blund
og marmorbleg mod Nattens sorte Grund,
gaar Vinden nynnende forbi og ryster
en Vellugtregn af Skovens vaade Haar
og som et Sølvdrys til dens Vande naar
de blege Kys af Maanens Jomfrumund.
Hvad er vi - til vort Haab i bundløs Gæld,
mindeforfulgte, nagede af Tanker -
mod denne Slyngurt, som over Jord sig ranker
i Kløfters Bund og ned ad Bakkehæld
med sølvblankt Løv, der flimrer for alle Vinde,
med Roden dybt i Livets dybeste Væld -
den Kilde, hvoraf alle Kilder rinde,
d e t evige Hjærte, hvis Puls i alle Aarer banker.


T:Marine
F:
SIDE:


Hav i Flager mod Stranden -
blegblaa, solgrønne Flager,
der løses i Skum -
og et enligt Sejl, som slæber sin Skyggekrop frem langs
den anden
fjærne, disslørte Bred,
hvis Skove tegne sig skarpt mod det uhyre Rum,
mod den bleggule Luft,
hvor Solen gaar ned.
Jeg vandrer langs Havet og drømmer
om døde Timer og dræbte Dage,
som denne Strandbred en Gang har set -
Timer, jeg har leget og lykkelig let -
jeg vandrer alene - jeg har kun tilbage
Havet, der strømmer
i evigt Sus mod den stenede Bred -
Havet i Klage
og en Sol, der gaar ned.


T:Høsttid
F:
SIDE:


Saa ridses paa mit Øjes Nerve-Tavl
mit Hjemlands lave Linjer sidste Gang
i Spind af Sol, der flimrer som flyvende Sommer
en Sø af blaalig Dis, hvor Kirkegavl
og Gaardes Længer svømmer som skinnende hvide
Frugtblomsters Blade. Og en Afskedssang
med Lyd af Høstregn, der mod Ruder trommer,
en taarebitter Sang, en Løvfaldskvide,
hamret af Høstens sprøde, syge Guld,
spirer - imens jeg ser mod Skov og Lide -
som blege Blomster af min Hjærnes Muld:
paa Somrens Grav et fattigt Verse-Kuld.
Jeg sanker hvert et Blad med vissen Hud,
stænket med Blodet af en Tid, der døde
for Livets Frelse - en korsfæstet Gud,
som skænked Jorden Paradisets Grøde -
jeg sanker Bær fra Gærder og fra Grøfter:
blaa som en Morgenhimmel, blodig røde
som syge Øjne, blinkende som Perler
paa Kvistes Baand, og sorte som til Lig.
Og tæppestrør dem alle over Bunden
af Somrens tørrede Flod, hvor Kongebaaren staar
i Sølvmor svøbt - som Skov i Sol sig løfter -
Sølvmor paa Edderkoppetene spunden -
og vinder mine Rytmers blege Flig
om Sommerløvets bladeblodige Saar.
Jeg sanker Kaprifolie, gul som Voks
af viede Kærter, over Døde brænder,
og vissenbleg som muldne Dødninghænder --
og stjærnekvastet Perikon - og Snerler,
hvis hvide Kød er som en Marmorbloks
med blaanende Aar tætte - Brombærs Duske,
Insektøjne lig, Facetter ved Facetter,
bryggende Duft som Gran i Tordennætter,
som Myretuers Vellugt-Digler i Sol.
Tidsler, der gotisk stift i Staal sig løfter -
Sandbakkers Klokker, Kællingtand fra Grøfter,
Knopurtens blomsterløse Sølverstol -
en vindfejet Skaal, en Rede, hvis Unger er fløjne.
I falmet Festskrud kommer de alle at følge
den Sommer, der har lukket sine Øjne,
det Hav, hvoraf de er den sidste farveskummende Bølge.
Jeg sanker alle fine Skønhedsminder,


der sidder som Torne i min Tankes Hud
efter min Vandring gennem Somrens Krat.
Jeg sidder i en Skov, og det er Nat,
og Himmellyset mellem Løvet rinder
som gennem sprinkelgitrede Kirkeruder,
og som et Genlyds Lig af Dagens Brus
Bladene mumler over Mørkets Puder.
Jeg sidder ved et Markskæl paa en Sten
og ser, hvor Skovene i Skumring graane,
og Vandet mørknes som en Mark Violer -
et Spind af Skyr staar om den halve Maane
som gyldne Traade om en gylden Ten.
Min Puls i hed, urolig Rytme banker -
thi som de blanke Nattestjærner hildes
i Næt af tynde, maanehvide Skyr
fanges min Tanke, og mit Blod forvildes.
Thi over min Sjæls septemberrene Himmel
driver en Purpursky med Glød af Sol,
blankt som et saftigt Bær, og om et Bryst
saa rundt og modent som en Frugt i Høst
- om Kinder farvede i Løvfalds-Blod,
i Skær af Emmerne fra Somrens Ild

hvis Lue hver en Jomfrublomst har ødt -
et Minde, der elvergøgler for min Fod
om brændende Læber som to røde Blade,
svedne af Sommerdages kyssende Luft -
om Vellugt ud fra et fyldigt, høsttungt Haar,
saa sød som Løvfaldsnætters visne Duft -
om duggvaad Elskov - om et Foster, født
i Høstens brogede Telt af en voldtagen Vaar.
Saa kommer jeg da, o Sommer, til din Baare
med svage Tanker, ædte af Savnets Rust,
vandrende vejløst uden Maal og Med,
et vildfarent Barn. Jeg kommer - uden Taare
og uden Trøst -- og bringer min skøre Skaal
af spinkle Linjer, fyldt med bitter Most,
og gyder det alt i din Ligfærds løvfaldsluende Baal.

T:Don Juan 
F:
SIDE:


»It was a wild and breakerbeaten shore« -
slig sang det i mig, mens jeg gik alene
og lytted til Brændingsdrønet mod Strandens Stene
en orglende tung Musik til hine Ord.
Det bølgebovnende Hav drog - farvemat -
sig ud fra Kystens skummende Gulliggraa

igennem Sandbundsgrønt til Dybets Blaa.
Skyr over Himlen. 1 min Tanke Nat.
For Livet tyktes mig en haardhændt Bøddel,
mod hvem min Bue var forgæves spændt,
og al min Stræben ændred ingen Tøddel
i Verdens visne Munkepergament.
Men saa - med et - et fossende Lysvæld brød
sig nedover toppede Skyr - og en sitrende Bro
af bølgebaaret Solsølv mod Land sig skød,
og Himlen med lysblaa Øine bag Taagerne lo.
Og Brændingen slog sin gyldenperlende Fraade
om Kystens svære Blokke Granit og Flint -
der fløj Anapæster i den boltrende Blæst,
og rytmisk græsk sig løfted den gule Klint.
Langt ude laa disblaa Øer som en sejlløs Flaade -
mig tyktes Livet en klassisk-sollys Fest.
Jeg rejste mig og vandrede frejdig hjem
med Nakken rank og svulmende Storm i Sjælen;
jeg lo i min Jubel, og Gruset langs Havets Bræm
knased som Slangehoveder under Hælen.
Øg Blæsten sang: Slip ej dit Haab! Der rinder
al Tid en Sol, naar Regnen er forbi,
og fjærnt fra Smaakaars-Folkets Jord du finder
en ensom Kyst lig den, hvor Juan vandred med Haidee.


T:Vinter
F:
SIDE:


Jeg sidder i Biblioteket, hvor der er varmt, og hvor
Luften lugter af mange Mennesker. Rundt om mig er alle
Hoveder bøjede mod Bøger. Gennem Vinduet ser jeg
Sneen falde ude i den øde Gaard.
Og jeg længes mod at sidde paa en Bunke Elkrafter
midt ude i store Skove - med mit Ansigt frisk efter lang
Vandren i fri Luft og med valne Hænder ■- sidde og se
Sneens stille Fald mellem de stille Stammer.



T:Foraarsepistel
F:
SIDE:


April.
Det er Foraar i disse Aftener. Dagene er endnu lidt
blakkede, med Tilbagefald til Sne og kold Vintervind, og
Solen lyser mer end den luner, skinner endnu med Frostsolens
varmeløse Glans.
Men naar Skumringen falder . . .
Saa tegner alle Omrids af Huse og Taarne og Træer
sig saa mystisk sorte, saa hemmelighedsfuldt og forjættende
dunkle mod den ganske klare, ganske blege Himmel, over
hvis kolde Luft der gaar som en Sitren af et neddalende
Sølvstøv: - Sollyset, der synker . . .
Saa ligger alle Vande blanke under den blaa Himmel
som Flader af blankt, blaaligt Glas, og Spejlbillederne af de
Træer og Hegn, der rander dem, tegner sig rundt deres
Sølvflader som en Ramme af sort, fint udhamret Jærn.
Og paa den violette Himmel dukker spredte Stjærner
langsomt frem, og Havet skvulper sagte mod Stranden i

Foraarstanker, og den, der ene vandrer langs Kysten, sér
elskende Par komme sig imøde og hører ude fra Vandet,
hvorover det skumrer, den svage Knirken af en Baad, som
roer bort.
. . . Og jeg tænker, medens dette Foraar bryder frem,
paa de Foraarstider, som er svundne.
Paa hin første Gang, jeg som halvvoksen Dreng opdagede
Foraaret. En Dag, jeg var ude at spasere med
mine Forældre, og vi gik langs en Vej, hvor Græsset stod
halvt vissengult, halvt grønligt spirende i Grøfterne, paa
hvis Bund der laa graa halvsmeltede Sneklatter under visne
Brombærranker. Jeg saa ud over Vejens Rand, ud over
Mosen, som laa langs Vejen, og hvor de gule Rør stod i
Skove, over mod Poplerne paa den anden Side Vandet.
Og i det samme saa’ jeg, oppe over Poppeltoppene, to
hvide lette Skyer svævende i den blaa Luft. Disse hvide,,
Skyer vakte pludseligt Minder i mig - Minder om Ting,
jeg ikke havde lagt Mærke til, da jeg oplevede dem -
Minder om Sommerdage, hvor jeg havde sét de samme
hvide Skyer i den samme blaa Luft . . .
Og jeg fornam med et, at disse hvide Taagetotter kun
var de første Forbud paa den Trækfugleskare af Sommerskyer,
der var under Vejs, og første Gang følte jeg den
søde Glæde, der er sammensat af alle Sansers Jubel - af
Øjets Lyst ved Lyset, af Lugtens ved Sommerens Dufte, af
Hudens Vellyst, naar den milde Vind stryger over den med
sin bløde Haand . . .
7i
Saa husker jeg andre Foraarsdage, Foraarsskumringer . . .
Naar Mørket faldt over den gamle Forstad, hvor jeg
gik og var Elev i Latinskolens øverste Klasser. Naar de
brede Gader med de gammeldags Huse laa tomme og dunkle,
og den gamle Kirke tegnede sit Taarn mørkt mod Skumringsluften,
og alle Vinduer var slukte, og kun en enkelt
ungdommelig Kvindeskikkelse langsomt vandrede ad Fortovene,
eller et hvidt Forklæde lyste inde i en mørk Porthvælving.
Naar alle Katte skreg paa Tagene, og mit femtenaars
Hjærte vaandede sig om Kap med dem . . .
Og atter andre, fra Aar, som ligger nærmere . . .
Dage, lidt tidligere paa Foraaret end nu, da jeg tog
ud med et Par Venner - tog ud med et eller andet Tog
nordpaa, helst tidligt om Formiddagen, og stod ud ved en
Station i en Skovegn og vandrede af Sted gennem Skove,
hvor Løvet hang rødt paa alle Kviste, og Løvet laa rødt
over Skovens Bund, til vi langt inde i Skovdybet naaede
en Dynge nylig fældede Ungstammer, hvor vi satte os og
trak Frokost frem af vore Botanisérkasser og drak Sherry
til af en Rejseflaske, som gik paa Omgang . . .
Og en anden Foraarseftermiddag, jeg og en anden -
en, som nu er over alle Have - havde været ude at fiske
i et lille Vand ved Ordrup. Skovbrynet laa brunt bag de
grønne Rugmarker, og højt oppe i den graa, milde Skyluft
sang Lærkerne. Pludselig dannede der sig smaa Ringe ude
i det stille Vand, og en sagte Regn begyndte at sænke sig
over os.

Vi blev staaende i Regnen og blev ved at fiske. Da
vi var færdige, kom jeg til at sé over mod Skoven - og
over dens brune Kam var der kommen en Lød af grønt.
Skoven var sprungen ud under denne milde Regn . . .
Vi pakkede stille vore Fiskesager sammen, og medens
Skumringen brød ind, vandrede vi langsomt op mod Ordrup
Kro for at spise til Aften.

T:Pinsemorgen
F:
SIDE:


Det er for mange Aar tilbage - ude paa Landet, hos
min Onkel Mølleren.
Der bliver kaldt paa mig til en ganske usædvanlig Tid.
Jeg vaagner med Besvær og skimter gennem min Søvnighed
Onkel, der staar bøjet over Sengen og rusker i mig.
- Det er Pinsemorgen, du skal op og se Solen
danse . . . raaber han ind i mit Øre.
Jeg farer op i Sengen og sætter mig halvt over Ende.
Jeg husker med et, at Onkel i Aftes lovede at kalde tidligt
paa mig, for at jeg kunde komme op og se det mærkelige
Natursyn. Men nu er rigtignok al min Lyst borte, jeg
vilde helst igen putte mig ned i de varme Puder og sove
videre.
Onkel er gaaet hen til Vandfadet og kommer nu tilbage
med en vaad Svamp, som han klasker mig ned i Ansigtet,
saa Vandet driver over Hals og Nakke og isner mig
helt ned ad Ryggen.
- Hvis du ikke rubber dig, faar du én Omgang til,
raaber han og ler med sin brede Bondelatter.

Og jeg kommer op og trækker halvt søvnig, halvt
gnaven i Klæderne.
- Du behøver ikke at vaske d ig , skynd dig bare at
faa Tøjet paa, siger Onkel, der staar henne ved Vinduet og
damper Piberøgen mod de smaa grønne Ruder . . Værelset
er ganske lyst af et blegt, koldt Skær, som jeg aldrig før
har set. Jeg skynder mig -- jeg er nu opsat paa ikke at
komme for sent.
Vi træder ud paa Trappen. Gaardens hvide Længer
ligger døde og livløse om den tomme græsgroede Gaardsplads.
Alle Døre og Luger er lukkede, og der hænger
hvide Stykker for Sovekammervinduerne. Højt oppe i
Luften hører jeg en Række korte Lyde som af en Griffels
hastige Skuren over en Tavle. Jeg ser op, men opdager
ikke, hvorfra Lyden kommer •- den er snart i Øst og
snart i Vest, snart fjærn og snart lige over mit Hoved.
Jeg spørger Onkel, mens vi gaar over Gaardspladsen.
- Det er Aftenbakkerne, siger han og ser et Øjeblik
op.
Jeg kender ikke Ordet og gaar videre ved hans Side,
tænkende over det.
Vi kommer op ad Hulvejen. Poplerne, hvis Løv ellers
altid suser, staar ubevægelige. Græsset langs Grøftekanten
er graafiltet af Dugg, og der ligger store, blanke Duggkugler
paa Løvetandens fligede Blade. Som en mørk Stribe
trækker et Dyrespor sig tværs over Grøftegræsset og forsvinder
under Hegnets Hasler. Gærdekørvelens høje Blomster75
stængler staar i stiv og ubevægelig Søvn med Skærmene
tunge af Væde.
Vi kommer op paa Banken, vender os og ser ud over
Landet. Dybt nede i Dalen Møllens hvide Mure mellem
Havers grønne Løv, og Mølledammen, og Aaen som en blank
Orm, der bugter sig bort. Landet ligger med grønne og
graalige Marker - med Hegn og Hæk bag Hegn og Hæk
- med Vejes lange Poppelrækker og med Bøndergaardes
hvide Længer som Kalkstænk paa det store, grønliggraa
Tæppe.
Og hele dette Land ligger og sover. Aftenbakkernes
skærende Skrig er borte, og Markerne breder sig uden en
Lyd under den tavse Morgenhimmel. Luften er mat , tæt,
mælkefarvet - kun nede i Synsranden siver en stærk
Rødme frem som Blod gennem det hvide Bind om et Saar.
Denne Rødme bliver stærkere og stærkere, den vokser
fra Øjeblik til Øjeblik. Den suges op i den hvide Luft
som i et uhyre hvidt Trækpapir.
- Nu kommer Solen snart, siger Onkel, der stadig
sender sine blaa Røgskyer ud i Morgenluften.
Jeg stirrer af alle Kræfter. Morgenrøden skyder højere
og højere op som en purpurfarvet Kæmpeblomst, der lydløst
udfolder sin flammende Krone. Jeg bliver tilsidst træt og
ser et Øjeblik bort, ud over Markerne, der nu synes mig
næsten violette.
- Der er den! siger Onkel i det samme.
Jeg farer til med Blikket. Ude over Synsranden staar
en lille, glødende Bue - ligesom en lille, lav Høj af det
pure, røde Guld. Denne Bue bliver større og rundere -
denne Høj hæver sig mere og mere op af Jorden. Inden
mange Øjeblikke er hele det røde, runde Solansigt over
Synsranden.
Saa svider det med ét i mine Øjne, og jeg maa vende
Blikket bort.
- Lad os saa gaa hjem, siger Onkel.
- Skal den da ikke danse? spørger jeg og ser endnu
en Gang til Solen, som næsten har faaet sit almindelige
Hverdagsansigt paa.
- Danse? Den har danset. Det gjorde den, straks
den kom frem, den Gang du ikke saae paa den. . .
Vi gaar ned ad Hulvejen igen. Onkels Pibe er røget
ud. Der kommer lidt Luft og sætter Sus i Poplernes
Blade. Jeg kommer til at fryse, og vi gaar hurtigere. Jeg
er skuffet, fordi jeg er gaaet glip af Dansen, men alligevel
optaget af det usædvanlige, jeg har set.
Inde i Gaarden er alle komne op. Duerne hopper
kurrende rundt paa Brostenene, og en af Karlene snakker
inde i Stalden. Onkel og jeg gaar ind i Lillestuen for at
drikke Kaffe.

T:Fredriksberghave
F:
SIDE:


Juni.
Den gamle Have, som om Søndagen oversvømmes af
pyntede Spaserende, af Borgermænd med Koner og Børn,
af Tjenestepiger, Slagtersvende og Kommiser, ligger til daglig
stille og fredelig hen.
I disse Sommerdages Solskin bør man søge derud en
Formiddag. Kastanjernes Blomstring er ganske vist fo rb i;
og de store Løvmassers Grønne brydes ikke af nogen anden
Farve. Men i Plænernes Græs er der gult af Ranunkler
og hvidt af Bellis. Tæt som Stimer af smaa Vandmænd
langs en Kyst staar de hvide og gule Blomsterkroners Skarer
i Græssets grønne Sø.
Gange og Plæner er næsten tomme. Kun her og der
paa en Bænk en læsende ung Dame eller en gammel Mand,
der grubler, foroverbøjet, med Stokkeknappen mod Hagen,
som gul og gusten stikker frem af det stive, hvide Halsbinds
Gab.
Eller paa en Plæne, inde under Skyggen af det langt
nedhængende Lø v, en Barnepige i lys, blaastribet eller
rødtærnet Bomuldskjole, og ved Siden af hende, paa et udbredt
Tæppe, et lille Pus, hvis blonde Hoved løfter sig
lysende over Græsset som en stor gylden Blomst.

De har det godt, de Smaa - deres halvbevidste Hjærnes
eneste Indtryk er endnu kun Solens milde Lys og Skyggens
Svaling og det brede Græstæppes grønne Frodighed. Deres
nyfødte Sjæle har endnu ikke forladt Paradiset.
Men selv for den, bag hvis Fødder Barndommens
Paradisporte længst har lukket sig, er det paa en Solskinsdag
muligt et Øjeblik at finde Vejen tilbage til det
tabte Eden.
Man vandrer langsomt ved Bredden af Kanalerne, hvis
Vand ligger ubevægeligt i Solstilheden. Højt lyst Siv staar
langs Bredden, højt Siv og Star og skarpe Halvgræsser og
blødt Mosegræs med blomstrende Duske, hvoraf Støvdragerne
hænger ud som smaa Guldklokker, der svinger sagte i den
lette Luftning.
Og man lægger sig ned, midt i alt Græsset, som bøjer
sig under En, lige ude ved Vandkanten.
Nede i det klare Vand sér man hele det Insektliv røre
sig, der var Ens Drengedages Henrykkelse. Dér kravler
Vandfluelarverne møjsommeligt over den brune løse Slik-
Bund, slæbende paa deres Huse af Snegleskaller, smaabitte
Muslinger, brudte Kviste og Løvstumper. Dér farer de
krumme Tanglopper i ilsom Flugt bort langs Bunden, snart
efter Bytte, snart paa Elskovsjagt. Dér roer Rygsvømmeren
sig skraat ned gennem Vandet med sine Bens kraftige
Aarepar. Dér entrer den uhyggelige Skorpionstæge med
sine to Klosakse og sin lange tynde Halebraad langsomt op
ad et undersøisk Græsstraa. Og i hastige Sæt farer grønlige

Smaakrebs af Sted, røde Mider ruller som Perler af Rubin
ned gennem Vandet, og paa Kanalens Overflade løber slanke,
hastige Damtæger, og Hvirvlere blinker i Solen som Draaber
af rullende Kviksølv.
Længe kan man ligge her og stirre ned i det klare
Vand med dets Travlhed. Uvilkaarligt, af gammel Vane,
stikker man Haanden ned i den flydende Kølighed og griber
snart efter dette, snart efter hint forbifarende Dyr. Solen
bager stærkt ned over En, og man faar Lyst til ikke blot
at stikke Hænderne, men hele sin Person i Vandet . . .
. . . Som vi gjorde det i gamle Dage, i Sommerferierne,
ude paa Landet, ved Bredden af Aaen, der løber forbi min
Onkels Mølle, ned gennem det brede Engdrag, hvor det var
saa dejligt at sove Middagssøvn i Ellebuskenes Skygge,
strakt i en Stak af tørt, sødt duftende Hø . . .
Saa mærker man, at det Vaade i Græsset gaar igennem.
Man følej med et den Albu, hvorpaa man hviler, ganske
kold, og man rejser sig for at gaa hen hos Josty og drikke
en Kop Kaffe.

T:Sankthans
F:
SIDE:


Sankt Hans leder Sommeren ind.
De lyse Nætter gaar paa Hæld. Gøgen tie r, Nattergalen
har Rede og Unger og ingen Tid til Poesi, hvert
rindende Døgn klipper et Stykke af Dagens Lys og føjer
det til Nattens Mørke.
Syringerne hænger visne paa deres Buske, Ælmenes
tørre Frugter rasler som vissent Løv over alle Veje, Hestekastanjernes
Frugter er allerede saa store som Kirsebær,
Lindens Blomster staar i Knopbrud, i Natten dufter den
vellystigt blege Jasmin, og Hylden drysser sine hvide Skærmes
tusinde Blomsterkroner over Havernes sorte Muld.

Vaaren er omme - Vaaren med sin Duft af Balsampoppel
og Hæg - Længselens Dage, Begærets Tusmørketimer,
Bryndens og Nydelsens Nætter.
Omme er Tiden, da hvert lille Kvindelegem tog til at
hige og ved Mørkefald drog lette, lyse Lin over de bløde
Lemmer og vandrede ud i Natten -- blankøjet og med smilende
Tænder mellem halvaabne Læber . . .
Og hver Fugl, der ikke byggede sig Rede, mens
Vaaren var, skal nu fryse paa de mejede Marker, og hver Sæd,
der saaedes letsindigt i Majmaaneds Elskov, skal svulme og
vokse under Sommerens Hjærte og modnes tungt med Markernes
Korn.
Det lider mod Modningstid, mod Opgørets Time, mod
Høstens Dag . . .
Menneskene danser og drikker, for at glemme det -
men Sankt Hans er alvorlig som de mørkegrønne Skove,
hvis Bund af svundne Somres faldne Blade tungsindigt
venter Vinterens Komme.
Og Leden stiger som Smag af Galde ved Tanken paa
al den Tid , der ødtes i daarlig Drik og tanketom Vellyst-
Leg og Byernes lunkne Lyst.
Og den, der ene vandrer gennem Sankt Hans Nattens
Skove og hører Duggen dryppe fra de skyggetunge Kroner
ned i det skyggemørke Græs og ser Maanen drive som en
guldrød Gople gennem Næt af lyse Skyer som filtret Tang,
han angrer, at han ikke har nydt alle de Foraarets Nætter,
der nu er uigenkaldeligt svundne . . .
Joh. Jørgensen : Stemninger. 6

Som kold t, blegt Lys i blege, tomme Gader er de
Nætter gledne En forbi, der ude i Landet spændte en Himmel
af blaanende Sølv over den drømmebundne Jord. De
Nætter, hvis Elverpigeslør af lette hvide Taager gled lavt
over en Moses blanke Vand i et Skovhjørnes Ensomhed -
de Nætter lod man sig nøje med de regelrette By-Søers
staalkolde Spejlglans mellem de døde Huses graa Rækker -
en Glans som af hvide, falske Tænder i en vissen Kærlingemund
. . .
Og man mindes en Gang, da dette ikke var saa . . .
En Gang, man sad en Aftenstund mellem optrukne
Baade og Garn, der hang til Tørring, ved Randen af et
blankt og stille Hav, over hvis Sølvspejl fjærne, røde Blus
drog Strimer af Guld . . .
En Aftenstund ved et Gavlvindu, i et Hus langt borte,
som er En saa uendelig kæ rt, en Aftenstund, hvor man
bøjede sig ud gennem det lave Vindu og saae en lille By
sove dernede i de lyse Nætters halve Lys med falmede
Toner af Tages Røde og Gavles Kalk, og saae Landet uden
om, grønliggraat, med brede, flade Marker og langt borte
en Skovkam, sort og skarp mod den gyldenrøde Luft.
Og op fra Haverne mellem de smaa Huse duftede det
saa køligt og frisk af Hyld og Kastanje i Blomster -
Blom ster, der længst er faldne og vejrede hen som hine
Aar, som hine Aftener ved Sankt Hans . . .
SØNDERMARKEN.
Juli.
Man nyder bedst Søndermarken efter at have forberedt
sig ved en Vandring gennem Frederiksberg Have. En af
denne lune, lumre Tordensommers skyede Formiddage skal
man langsomt, med Hatten i Haanden, vandre under det
skyggende Løv i Frederiksberg Have og nyde dens krumme
Ganges Svaling. Maaske overrasker et Regnvejr En, og
man sætter sig da et Øjeblik paa en Bænk, der staar i Læ,
og sér gamle Folk langsomt komme vandrende ad den
vaade, blanke Asfalt med Paraplyer over sig, og sér Regnen
falde ude i Kanalen med evig Flimren som af Tusender
smaa, uafbrudt slukkede og uafbrudt opblussende Kærter.
Luften er tung af Væde, krydret af Løvduft, lun af Solvarme
- man befinder sig som i et blidt og stille Land,
en Have, hvor alle Livets Ting er langt borte, alle Lyd
døde, alt Lys dæmpet og sølvgraat.
Naar saa Regnen standser, skal man vandre over i
Søndermarken. Gennem de hvide Sommerregnskyer bryder
Solen frem, og det gnistrer i Græs og over Løv.
6*
Hvad, der virker i Søndermarken, er udelukkende det
Grønne. Det er de brede frodige Græstæpper og de kraftige
Ælme, Linde og Kastanjer, hvis høje Kupler løfter sig
i kraftigt Sollys eller fortones ind langs Plænerne bag den
hvidlige Damp, som i Solheden stiger fra den fugtige Jord.
- - Jeg husker en Gang for mange Aar siden. Jeg
var sytten Aar og vandrede for første Gang over Søndermarkens
Plæner, spadserede langsomt ned gennem Kavallerernes
Allé med de mægtige Lindekandelabre og sad paa en
Bænk ind under hængende Løv og stirrede paa Solpletternes
Dans over Jorden. Jeg gik med Goethes Digte i Lommen
og havde netop læst det berømte »Fetter grime, du Laub ..« .
I min ungdommelige Sjæl, som lige var undsluppen Skoletrøjen,
var der Længsel mod al Livets Poesi, mod Efteraarets
milde og melankolske Skønhed, mod Stemning af
Maaneskin og kølige, sødtduftende Nætter, Nætter, hvori
Frugter modnes og falder tungt til Jorden i de regnvaade
Plæners Græs, Løvfaldsnætter, Maanenætter, Dødsnætter . . .
Og medens jeg saadan vandrede i Søndermarkens Gange
og over dens Plæner og længtes mod Høst og Tungsind,
saa jeg inde over det grønne Græs et gult Blad svirre ned
mod Jorden og lægge sig til Hvile - det første faldende
Blad i min Ungdoms første Efteraar . . .
- - Der var en anden Gang, jeg kom ud til Søndermarken,
en Dag i Juni, da Kastanjernes Blomster faldt
og overstrøede alle de sorte Muldveje med deres blegrøde
Blomster. Jeg kom ned ad en Vej midt mellem grønne

Plæner, da jeg inde i Græsset tilhøjre for Vejen saa en
ung Pige ligge paa Knæ i Græsset og plukke, plukke,
plukke, hvide Bellis, der stod i Mængde mellem de grønne
Straa, plukke hele sit hvide Forklæde fuldt. Ved hendes
Side stod en rynket Mutter i fransk Sjal og saae med Hovedet
paa Skraa ned til den unge Pige - og saae hen til
mig og sagde med et Smil:
•-- Hun holder saa meget af Blomster . . .
Jeg sagde noget, som jeg ikke selv vidste, hvad var,
lo vist lidt og gik saa videre . . .
Men endnu ser jeg, som var det fra igaar, den unge
Piges blege fine Ansigt med de store mørke Øjne . . .
-- - Saa var det Aar derefter --- en Sommeraften
hen i Avgust. Det begyndte at skumre, og Søndermarken
var næsten tom. Kun paa en af de store Plæner saa jeg
et Par unge Piger ifærd med at spille Ring. Den ene
slank og lysklædt, den anden mindre, plumpere og i Mørkt.
Der var noget ved den slanke Lysklædte, som mindede mig
om hint unge Barn, der den Junidag for Aar tilbage laa
paa Knæ i Plænegræsset og plukkede sit Forklæde fuldt af
Bellis . . .
Uvilkaarligt gjorde jeg et Skridt ind i det duggede
Græs. Et Øjeblik efter kom en forvildet Ring farende hen
imod mig - jeg greb den, bar den tilbage - og udbad
mig med det samme Tilladelse til at deltage i Spillet.
Med en lille Latter gav den slanke Lyse mig Lov at
være med. Jeg fik en Ring og en Pind og blev stillet op

- og saa spillede vi, under mange Fejlgreb og megen
Latter, indtil de gyldne Avguststjærner stod tændte over de
mørke Trætoppe, og Havens Klokke ringede os ud.
Paa Vejen hjemad blev den lille plumpe Mørktklædte
borte for os. Blød og ung og slank gik den Lysklædte ved
min Side med Ringspilredskaberne i den lille, halvbehandskede
Haand. . .
Jeg har aldrig sét hende siden den Nat.
Men mangen silde Skumringsstund i den varme Sommer
er det, naar jeg vandrer hin Ringspil-Plæne forbi, som
skimtede jeg en ung og slank Skikkelse tegne sig lyst mod
Aftenens Mørke derinde . . .
- - Saa var det endelig for en Uges Tid siden, jeg
en tidlig Formiddag kom gennem en af de Gange, som
løber langs Søndermarkens yderste, mest skovlignende Rand
-- den, der vender ud imod Landet, og hvorfra man har
Udsigt over Marker og Hegn og grønne Bankers Kamme
og Spir af Kirker, som ligger gemt bag Horisonten.
1 en af disse Gange staar der under et stort Elmetræ
et Bord med plumpe Krydsben og et Par Bænke, som man
sér dem i enhver landlig Beværtningshave. Sjælden sidder
der om Formiddagen nogen paa denne Bænk, der om Aftenen
er et Tilhold for sværmende Kærestefolk.
Men den Morgen for en Uges Tid siden saa’ jeg allerede
langt borte fra, at Pladsen var optagen af et Menneske.
En ungdommelig Mandsskikkelse sad bøjet over
Bordet.

Da jeg kom nærmere, saae jeg, det var en ung Student.
Huen laa paa Bænken ved Siden af ham, paa Bordet
stod et Blækhus, og ivrigt skrivende bevægede hans Haand
sig hen over et Kollegiehæftes blanke Blade. Andre Bøger
og Hæfter laa i en Stabel ved Siden af ham.
Var det en ung Digter, der i den friske Morgenstund
hørte sin Muses Tale i den store Ælms Susen og Droslens
kildeklare, kilderislende Kvidren? Eller var det ganske
simpelt en ung Student, som afskrev en Kammerats Kollegiehæfter
over en Professors Forelæsninger? Lige meget
-■ han tog sig godt u d , den unge Mand i den sorte
Bonjour, med det kraftige Hoved bøjet over Bogen, midt i
denne Morgen, der var frisk som hans eget Videbegær!
- - Sidst var jeg i Søndermarken igaar.
Det led hen mod Middag, og en sløvende Solhede
sænkede sig over de store Plæner. Jeg sad i Skyggen paa
en Bænk og saae paa en kæmpestor Lind, som helt fuld af
Blomster stod i Solskinnet et Stykke borte. Om dens udsprungne
Blomsterklasers Tusender gule Klokker gik der en
Surren af Tusender Insektvinger, en Summen af Fluer,
en Svirren af Myg, en Brummen af Bremse, en Lyd som
af en uhyre Kubes Travlhed, en sagte, søvndyssende Syngen,
der spandt sig op om den store, sollyse Lind . . .
Og ude over den store, solgrønne Plæne, ude i Solheden,
stille som den og stille som Lindens Insektlyd, sejlede
hvide Sommerfugle sagte af Sted gennem den hede

Luft, vaklende paa de brede, hvide Vinger, snart flagrende
dybt inde i Løvskyggerne, snart legende parvis om Trætoppene
højt i den blaa Luft.
Det var den gyldne Sommer, den gyldne Frihed, den
gyldne Lykke . . .
SOMMERBREVE.
I.
Det var i Silkeborg, at Hjemveen efter Sommeren
kom over mig.
Det var om Aftenen, jeg gik langs Søgaden i Silkeborg.
Stille og graa laa Søen under den graa og stille
Himmel - smaa, lave Bølger gled med sagte Slikken ind
imod den Bræm af Haver, som skiller Gaden fra Vandet.
Alt var tyst i den skygraa og lune Aften; Silkeborg tav i
Slummer. Kun nede i en af de smaa, langstrakte Haver
gik en Mand og hyppede fredeligt sine Kartofler.
Da kom den over mig - Hjemveen efter det frodige
Sommerlands Stilhed, efter de smaa, havedruknede Byers
svale Fred - og Lyden af fjærne Aareslag over Søen
klang som en Kuhreigen fra mit Hjemlands Natur . . .
. . . Den næste Morgen sad jeg tidligt ude i Skoven
ved Silkeborg. Jeg skulde rejse med Formiddagstoget, men
havde endnu nogle Timer for mig. Jeg sad paa en Bænk
____________
i Skovbrynet, beskinnet af Junimorgenens lune Sol. Det
var ganske stille om mig - kun en Solsorts klare Fløjten
fra Skoven bag mig og Lærkekvidder fra Markerne, der
foran mig, stille og grønne, strakte sig ned mod Silkeborg
Sø, bag hvis Vandstribe store Skovbanker løftede sig i
Soldis. En Flue summede forbi mig - i Græsset foran
mig stod gule Blomster mellem de blanke Straa.
Jeg havde i den tidlige, friske Morgen vandret gennem
de store Skove af Birk og Bøg, som rander Søen ved
Silkeborg. Jeg havde sanket Liljekonval og Bølle i Blomst
og hvilet paa fint Mos og Græs ved Søbredden og hørt
Sivene suse for Morgenvinden og Bølgerne slikke over
Strandgruset og set længe over den blegblaa Sø, over mod
de ensomme, solbeskinnede Skove hinsides Vandet - Skove,
hvis grønne Mure mindede mig om fjærne, længst hensvundne
Somre ved andre Kyster og andre Søer, som nu var langt
borte fra mig.
Og nu sad jeg paa Bænken i Skovbrynet og var sørgmodig
som En, der skal forlade sit Hjem - det Hjem,
der ejer alle hans kæreste Minder, og hvor han gad blive
for bestandig . . .
Jeg tog min Lommebog frem og skrev:
»Jeg er syg af at se de store Skove, syg af at aande
Granernes Duft, syg af Længsel og syg af Hjemve. Droslen
fløjter og lokker og kalder, Fluerne summer en gammel
Sang - Sangen, der bar min Ungdoms Somre.«


»Vidt gik min Vej fra de store Skove, ind mellem
Huse og Menneskers Mylr ...«
* *
*
I det samme opdagede jeg, at Klokken var bleven
mange, og jeg maatte hurtigst tilbage til Silkeborg. Paa
mit Digt fik jeg aldrig nogen Slutning, men tre Uger
efter, at det var skrevet, førte Jærnbane og Damper
mig hjem til de store Skove, under hvis Skygge jeg er
fø d t. . .
. . . Det er besynderligt at se et saadant Land igen,
hvorfra man for ti Aar siden drog bort - ud i den vide
Verden. Dets Skovlinjer forekommer En lavere, end man
havde tænkt sig - dets Udsigter mindre vidtstrakte -
dets Banker stænger for det horisontsøgende Blik. Gamle
Huse er revne ned, og nye Bygninger bryder med deres
grelle Rødt og Gult den dæmpede Harmoni mellem det
grønne Land og den graa By. Hvor for ti Aar siden en
Sti drog sig op over Græsbanker under blomstrende Hvidtjørn,
der er Marken nu tavlet med Køkkenhaver, som
Kommunen har anlagt og lejer ud til Smaakaarsfolk - og
hvor før en Bæk vandt sig under hængende Pile, breder
sig nu et Andels-Svineslagteri, som bruger Bækkens Vand
til at føde sine Dampkedler med.
Paany at knytte Forholdet til et Landskab eller et
Menneske, med hvem man en Gang har været fortrolig, er

som at prøve en Ring igen, man længe ikke har baaren.
Ringfingeren har i Mellemtiden forandret sig, er enten bleven
for fed eller for mager, passer ikke mere . . .
Men en Morgen vaagner man tidligt og sér Solskinnet
falde stærkt ind gennem de hvide Gardiner, der er trukne
hen for Vinduet, og skimter bag deres Flor de røde Tage
udenfor i stærk Sol og en varm, blaa Himmel med hvide
Sommerskyer. . . Og med ét føler man det, som om Rum
i Ens Sjæl, der længe har staaet ubeboede hen, lukkes op,
og man træder derind og kender, at her var det, Ens Ungdom
fejrede sine Fester. Og man er lykkelig som den,
der efter lange Rejser har naaet sit Hjem.
II.
Jeg iagttager herovre i mit Hjemland den samme Vandalisme,
som i de senere Aar har begyndt at hærge København.
De gamle Træer fældes, de store Skove udtyndes,
Skrænter afgraves, Banker jævnes, levende Hegn omhugges
og erstattes med Gitre af galvaniseret Jærntraad.
I København har man i Steden for Voldenes brede
Kastanjer og tykstammede Linde og Kirsebærgangens
skyggede Spaseresti faaet de bare Boulevarder med deres
Rader af tomme Stativer til Allé-Træer. De gamle Haver
paa Østerbro og Frederiksberg ødelægges, og paa Tomterne
rejser sig gule Murstenspalæer med Indlæg af grøn Majolika
og med Godtkøbs-Altaner under de store Spejlglasruder,

hvorbag den obligate Viftepalme udfolder sine visne Blade
- den psevdo-elegante Smaaborgerligheds sejrrige Banner.
Ogsaa herovre trænger de gule Murstensbygninger frem.
Som Ødesvamp æder de sig ind i den gamle By og fordriver
de hvidkalkede Bindingsværksgaarde, hvis lave Længer
fra den oldefædrene Tid har huset Slægt efter Slægt af
samme Æt i de brede, rummelige Stuer med de gammeldags
Møbler i Frederik den sjettes Empire-Stil. De gule
Mursten breder sig som et ondt Saar ud over det grønne
Land, fylder Dalen, vokser op over Bakkerne, smitter Markerne
bagved - de brede, frodige Marker, hvor Bønderne
boer, med spredte, gule Pletter.
At vore Bygninger ogsaa skal være saa grimme! Blot
for et Aarhundrede siden byggedes endnu her i Danmark
Huse, hvis Tages Form og blaa Teglstens Farve og
tavlede Vinduers grønne, blyindfattede Glas var og er en
Glæde for Øjet, som ser dem. Men nu! Det er, som al
Skønhedssans var uddød af den almene Bevidsthed - selv
vore Pragtbygninger, vore Kirker og Musæer er mærkede
af de gule Murstens Grimhed.
Hvilken Verden der beredes de Slægter, som kommer
efter os! Over deres Hoveder vil den gule Syndflod af
skidne Murstenshuse slaa sammen. Jeg tænker mig Fremtidens
Jord dækket som med en Skorpe af Sten, i hvis
uendelige Goldhed intet rører sig uden den mylrende Menneskehed,
og hvor intet længer er, som Naturen skabte
det, intet uden Havet, der skvulper mellem Fastlandenes

Stenkajer under en Himmel, formørket af Millioner Skorstenes
evige Røg - Havet, det sidste frie Væsen i en
Verden af Bundne . . .
. . . Endnu er vi imidlertid ikke naaet saa langt. Endnu
er Jorden ikke én stor By og alle dens Indbyggere ikke
førte ind i en og samme store Vejviser. Der findes endnu
uregelmæssige Stæder og Bindingsværksbyer og gamle Huse,
hvorover en Duft af svundne Slægters solide Velvære hviler.
Hvor er et saadant gammelt Hus skønt! Roligt og
velordnet breder det sig med mange Stuer og mange
Udenomsrum - med Vaskehus og Rullestue, Fadebur og
Oplagskældre, Brændehus og Huggehus, Dueslag og Hønsehus
- halvt landligt med sin Gaardsplads og sin Have,
omgiven af andre gamle Gaarde og Haver. Endnu skimtes
Murstens-Kulturens fremrykkende Facader kun fjærnt over
Havernes Løv.
Her fornemmer man den Lykke, som de store Stæders
Fornøjelser ikke kan opveje. Der er noget engelsk over
et saadant stille Provinsliv i Broderskab med Jorden og
Luften - medens en Genklang af b rankrig, af Paris fornemmes
i alle Storstæders Larm af Nydelse og Arbejde.
Der er en egen engelsk Skønhed i at sidde i stille,
skyggefulde Stuer, hvor ingen Lyd høres uden Fluers
Summen hen under Loftet, og læse eller skrive ved et improviseret
Arbejdsbord, hvor en Krukke med Markblomster
staar mellem tilfældigt ordnede Bøger, og en Sten fra
Stranden ligger som Brevpresser over et Par Aviser og

Epistler, der i Ens fjærne Afkrog synes En Bud fra et rigt
og stort Kulturliv.
Naar man er færdig med sit Arbejde, gaar man ud i
Haven og drikker Kaffe ved Familiebordet under den gamle
Hyld og ryger sin Cigaret og ser ud over de grønne Urter
og Rosenbedene og Uwcu-Rabatterne, som blinker i Eftermiddagens
skraa, gyldent støvende Sollys.
Og gennem hyldeduftende Gader vandrer man derpaa
ned til Stranden - sætter sig paa en Græstue tæt ved
Vandet og hører en stor Poppel suse over Ens Hoved og
en Fugl synge i Poplen. Og man sidder længe og stirrer
ud over det blaa og stille Vand, der spejler de rødlige
Sommerskyer, over mod de grønne Banker hinsides Sundet
og Skovens Mur bag dem. Langt henne paa Vandet hører
man Aareslag, og fra den lille Anlægsbro lyder Trin af en
Mand, som gaar i Land fra sin Baad, bærende Sejl og Mast
over Skuldren.
Og højt oppe i den blaa Luft sejler tre Maager som
hvide, flyvende Stjærner - som glidende Gnister af snehvid
Ild.
III.
Det var i Eftermiddagens gyldne Timer. I Engene om
Byen kastede Hegn og Træer lange Skygger; Fuglene pippede
kun svagt fra Lø vet; Svalerne strøg tavse over Græsset;
sollyst og grønt og stille laa Landet under en mat, mælkeblaa
Himmel.

Jeg gik ad en Sti, der gennem Engene fører op over
Bankerne bag Byen. Tilhøjre for Stien løb et Hegn, tilvenstre
skraanede en Græsmark op mod den blaa Himmel.
Under Skyggen af en Eg, der stod ene - som et Vartegn
- midt i Hækkens ensformige Rad af Tjørne, løb en lille
Sti til Siden, op over Hegnvolden. Jeg blev nysgærrig og
fulgte den om bag Hegnet. Jeg kom ind paa en Havremark,
hvor Stien løb videre over nedtraadt Korn, der,
endnu ganske frisk, dækkede den med sine unge, grøngraa
Toppe. Havremarken var paa dette Sted en smal Trekant,
til den ene Side begrænset af Hegnet, til den anden Side
af en Kløft, paa hvis Rand stod Humlestager med frodige
Ranker om. Jeg fulgte Stien, der øjensynlig var ulovligt
Værk. Et Stykke henne videde den sig ud til en lille, firkantet
Plet ind under Hegnet. Her var Havren helt slaaet
ned og over den var lagt et ty k t Lag tørt Hø - et Tæppe af
Hø, saa stort, at to Mennesker kunde ligge der Side om Side.
Jeg standsede og betragtede Stedet. Høet var frisk
og bar nye Spor af to Menneskelegemers Hvilen.
Jeg saae mig om. Havremarken strakte sig foran mig
som en Fjord, der breder sig til Hav; grøngraa og solbeskinnet
gled den ud mod et Hegn langt henne - bag
Hegnet var en gul Rugmark - saa et andet Hegn og
bag det intet uden den blaa Himmel.
Og bag Humlestagerne, der stod langs Kløftens Rand,
løftede sig en lille Lunds Kroner op i Solskinnet grønne,
stille Asketoppe, Hyldebuskes hvide, sødtduftende Skærme,

og en stor Poppel, hvis graa Blade bevægede sig sagte og
hemmelighedsfuldt og hviskede sære Lyd i Eftermiddagens
varme, vindløse Luft.
Til alle Sider var Verden lukket ude - der var intet
at se uden grønne Marker og grønne Træer og blaa Himmel
- intet at høre uden Poplens sagte Stemme.
En Svale strøg hastigt ned over Marken og hen forbi
mig - jeg kom til at sitre derved - mine Nerver var
spændte, som ventede jeg Nogens Komme . . .
. . . Og dog kan det jo først være i Aftenens Timer,
at dette dulgte Steds Gæster søger deres lønlige Leje.
Først da stiger de - forsigtigt og hver for sig - op ad
Skræntstien, skrider over Gærdet under Egens Skygge,
vader gennem Havremarken, hvis duggtunge Toppe slaar
hen over de gaaendes Klæder, for at mødes ved Lejet af
nyslaaet Hø under Tjørnens Sengehimmel.
Og om dem - enten det nu er to Ulykkesbrødre,
en Sotto og en Simber, som her skjuler deres Nød, eller det
er to Elskende, som her dølger deres Lykke - om dem
breder sig som en Sø i blikstille Vejr Havremarkens grøngraa
Vand, og fra Kløften hvisker Poplen med stærkere
Sus besynderligere Lyd i Nattens Vind, og højt i Julinætternes
blegblaa Himmel dukker de første Stjærner frem
Arkturus, Vega og Deneb - blaalighvide, sølvblaa,
blodigblege - skælvende som Duggdraaber i Kalken af
Nattehimlens blaa Blomst.
Joh. Jørgensen: Stemninger. 7
EFTERAAR.
Det var igaar en Dag, hvor det første Pust af Efteraar
laa i Luften. En Dag, hvor Himlen var bleg som af
Nattens Kulde, og Solen lyste stærkt og køligt over det
dybt mørkegrønne, her og der gulplettede, Løv.
En saadan Dag, eller rettere en Morgen som den
igaar, driver uvilkaarligt Blodet i lettere Løb gennem Aarerne.
Det er, som om hvert Aarstidsskifte frembragte en
vis Forventning, et vist Haab hos En. Man føler ved Indgangen
til den nye Aarstid den samme vage Spænding, som
naar man begiver sig ud i en ny Dag. Og falder da disse
to Indtryk sammen, opstaar først ret Fornemmelsen af, at
der er noget, som venter En i det fjærne.
Der er noget paa en Gang overdaadigt og nøgternt
ved Høsten. Haverne bugner i Fylde, alle Slags store

Frugter plukkes ned fra Træerne eller samles ind fra de
jordede Bede, en Duft af Korn og moden Frugt hænger
ved Maanederne Avgust, September og Oktober. Og gylden
som Frugterne staar Skoven, moden til Løvfald. Men over
al Glans og al Rigdom løfter Himlen sig kold og bleg i sin
Blaanen, og om Natten tindrer Stjærnerne stærkt, som var
der Frostluft om dem.
Høsten er de lange Vandringers Tid. Man skyder en
let Genvej over Stubmarkerne, og der er ingen Solhede,
som hindrer En i at gaa til. Landevejene ere haarde af
Regn og støver ikke. Og langs Markstierne vokser Brombær
over Gærder og Grøfter, store, sorte, saftige Bær,
modnede i Septembers Sol og vaskede i dens Regn, duftkrydrede
som solhed Gran at lugte til.
Og er man træt efter al den megen Fodtur, saa tager
man ind i en Kro og beder. I den store Krohave ligger
Kastanjernes faldne Blade paa den sorte Jord som store
Guldvifter, indlagte med Grønt langs Ribberne. Og ved et
gammelt Træbord, hvor den sidste Regns Væde endnu staar
som Fugt under det nedfaldne Løv og klistrer det fast til
Bordpladen, nyder man, med Hatten liggende paa Bænken
ved Siden af sig, et frugalt og idyllisk Maaltid - Spejlæg
og blødt Landbrød med godt Smør og et Krus gammelt
01. Det er hen paa Eftermiddagen - Solen stryger gylden
over Havens Græsplæner og kaster lange Skygger af Ølkrus
og Peberbøsse hen over Bordet - en Solsort synger
endnu et kort Fløjt i Linden, hvorunder man sidder - og


mellem de gule Lindeblade sér man højt oppe en blaa ren
Luft med fjærne hvide Skyer . . .
Eller man tager længere bort fra Byen -- med Jærnbane,
helt op i Nordsjælland.
Den lille vaklende Gribskovbane fører En op gennem
Skove af kobberrød Bøg - som Banker af Malmslakker
løfter de sig til begge Sider - gennem Skove af sort
Gran, med takkede Grene som Vikingehuses udskaarne
Bjælker - gennem Skove af hvidstammet Birk i halvfaldent
Flor af gyldne Blade som hvide Nymfer i løse
Guldmorsslør.
Saa sættes man af ved den lave, lange Plankebro, der
er Station ved Grib Sø. Og springer ned i det høje, gulnede
Græs, hvis Tuer i Bunden endnu er vaade af Morgenduggen,
og baner sig Vej mellem et Krat af rødløvet Risbøg
ned til Søen, der blank og stille ligger i sin Ramme af
sorte Graner med spredte gyldne Birke - Ibenholt med
Forsiringer af Guld.
Og der er stille over den blanke Sø, og stille over
den sorte Skov, stille under hele den store, blege, rene
Himmel. Og man sætter sig ned paa en af de store Granitsten,
der ligger langs Søens Rand, sidder der længe og
graver med Stokken i Søbreddens graa Sand og sér de
flade, klare Smaabølger sagte slikke frem og tilbage over
den glatte Bund. Saa piber Toget langt borte i Skovene,
og Ekko gentager det fra alle Bakker og Høje. Og man


farer op og véd ikke, hvor længe man har siddet her, fortabt
i Skovensomhedens dybe Stilhed.
Længe flakker man saa rundt - langs Søens Rand og
ind ad de forvildende Veje. Under Granernes eviggrønne
Kroner træder Ens Fod lydløst i de dybe Tæpper af fugtigt
Mos - man river en Haandfuld løs og føler en varm og
vaad Em stige sig imøde - Jordens Varme bag dette
grønne Dække. Under store Stene finder man Biller og
Larver og Tusindben, som er gaaede i Vinterkvarter og
forskræmt farer op fra den Søvn, de havde troet, skulde
vare Maaneder igennem. Og der hvor Bunden kun er
dækket med Grannaale, skyder Svamp ved Svamp op af
Jorden - den højrøde Fluesvamp, de kødede Polyporus, de
hvide Agaricus, de fligede Hydna - et helt Mylr af brungule,
violette, svovlgule, æggegule, mørkerøde, chokoladebrune
Svampe.
Paa Skovskrænterne, hvor Regnvandet har rislet frodigt
nedover, staar Mos og Lav i høj, vild Vækst med store
kraftige Duske, og fra det alt - fra Mos, Bark, Træer,
Lø v, Stubbe - stiger en Duft af Forfald, en Em af
Raaddenskab, en mulden, muggen, trøsket Moselugt som
fra en kæmpemæssig Kirkegaard.
. . . Saa aftnes det. Belæsset med mærkværdige Svampe
og smukt Mos, med Buketter af visne Bregner og Risbøges
røde Løv, drager man nedad mod Stationen ved Grib
Sø. Paa en Vej under høje, mørke Graner kommer et Par
Brændehuggere En imøde, høje Folk med Økser og Hakker
over Skuldrene, ranke og alvorlige som Granerne, de fælder.
- God Aften, hilser de . . . Og man forstaar i denne
Skov, ene, mod Mørkning, hvad det betød, naar Folk i
gamle Dage bød hinanden »Guds Fred« paa Vejene. De
Brændehuggere har stærke Lemmer, og deres Hakker er
frygtelige at se til med de blanke Jærnnæb . . .
Saa naaer man Stationen. Der er endnu tyve Minuter,
inden Toget kommer. Og medens Duggen falder paa Perronens
Planker, og Himlen staar solrød over Grib Søs
blanke Spejl, som ingen Dis slører, sidder man og venter.
Da rejser der sig langt borte i de store Skove et
sagte Sus. Et Sus, der stiger og nærmer sig som en Flugt
af mange Vinger, vokser til en brusende Brænding af Grantoppe,
gaar hen over Ens Hoved med et koldt pludseligt
Pust af Nattevind, fortsætter sig hinsides Banelinjen og
drager videre ind gennem Skoven, ind over de Tusender
Træer. . .
I det samme piber Toget langt borte . . .
Men Aaringer efter kan det hænde, at man en Dag
gennem Vinduet paa sit Kontor ser Løvet gulne paa den
fattige Kastanie, som staar derude i den asfaltlagte Gaard
- og saa mindes man med ét hin Aften saa langt tilbage,
hin ensomme melankolske Aften i de vilde Skove . . .

T:Christianshavn
F:
SIDE:


I Regnvejr kommer jeg altid til at tænke paa Christianshavn.
Ellers skænker jeg jo aldrig denne Bydel en Tanke.
Der er ved Christianshavn noget underlig afdødt - det er
som om dette lille Stadkvarter ikke levede med i det øvrige
Københavns brogede og travle Liv. Det er en Overraskelse
for En, naar det med ét falder En ind, at Christianshavn
er til, og Ens Tanker, der er trætte af Østergade
og Langelinje, af Søerne og Erederiksborggadehusene, af
Villakvarteret og Vesterbroskasernerne, retter sig mod denne
Byens østlige Forstad som mod en ny Horizont, der pludseligt
aabner sig for det indestængede Blik.
Og efter en regnfuld Dag vandrer man i Skumringen
fra Hjørnet ved Ranchs Ur ned over Højbroplads. Strøgets
langsomt drivende Menneskemylr med blege Kvindeansigter
og blaserte Herreprofiler bliver borte bag En, og man vandrer
ned over det store, mørke Torv med de spredte, ranke
Lygter. Skumringen falder, og i den violette Mørkedis
skinner de gule Blus stærkere og stærkere - som gyldne
Liljer. Medens man gaar over Højbro fødes der et Par
Linjer i En, der godt kunde gaa for Vers:
Over store tomme Torves
dunkle Skumringsjord
spirer stængelslanke Lygter
som et gyldent Liljeflor . . .
Man gaar hen langs Kanalen. Brokandelabrene spejler
deres Flammer i det sorte, bølgende Vand - det ser ud,
som om et Mylr af gyldne Orme bugtede sig mellem hverandre
dernede. Over Holmens Kirke og Børsen lysner
Skyhimlen med et blødt, perlegraat Skær - der maa
være Maane oppe. Der er noget hemmelighedsfuldt i den
vaade, mørke Luft - det er, som om Kanalerne hviskede
ufattelige Ord langs de stensatte Kajer - og gennem Lyset
fra de svage Lygter langs Børsen skimter sære Skygger
af Sted.
En æventyrlig Stemning betager En. Man er kommen
Børsen forbi og vandrer langs lave Huse med Gavlene mod
Gaden og høje Stentrapper, der løber op under fremspringende
Bislag. Lyset fra en enlig Lygte langt inde i en
mørk Gang falder svagt ned over de slidte og sandede
Stentrin. Man føler sig som ved første Kapitel af en
Dickensk Roman.
Ovre ved Bolværket, hvor Fiskerkvaserne fra Provinsen
ligger fortøjede, er der nogen, som snakker, og man aner
Skikkelser i Tusmørket derovre. Paa en af Skuderne brænder

der Lys - en rund, rød Glug stirrer ud i Mørket, ud
over det sorte Vand, der skvulper langs Fartøjet. Hvordan
mon dér ser ud inde? Et lille Rum, med Bjælkerne lavt
nede, med smaa, lave Køjer ind i Væggene, og en søvnig
Petroleumslampe, der svajer svagt under Loftet og lyser
ned over det firkantede, faststaaende Midterbord . . . hvorom
der spilles Kort . . . seks og tres er det . . . med sorte,
fedtede Kort . . . Der staar Grog i tykke Glas paa Bordhjørnerne
. . . og Luften lugter af Rom, af Petroleumsos,
af Klipfisk og af den Shag, som Spillerne ryger i smaa
Kridtpiber . . .
Knippelsbro - - Ovre paa Christianshavnssiden
brænder to store Beg-Blus paa en Damper, der losser.
Spillet snurrer og hviner derovre, hvæsende stiger hvid
Damp i Vejret; Faklerne oplyser den høje, gule Pakhusgavl
med et flakkende Skær og sender to skælvende Ildstøtter
ned over det mørke Vand. Det er, som om Glød efter
Glød drypper ned i Bølgernes Nat.
Der er Folk paa Knippelsbro. Foran mig gaar en ung
Pige, slank, med løs Jaket, bærende en sammenrullet Paraply
som et Gevær i sin venstre Arm og løftende op i Kjolen
med højre Haand. Hun gaar langsomt - en Herre med
Silkehat og Kraven op over Ørene følger hende. De bliver
borte foran mig ind i den oplyste Torvegade, hvor Butiksgassen
strimer Fortovets fedtede Brosten med Glans af svag
Forgyldning.
Jeg gaar ikke ad Torvegade. Jeg bøjer om ad Brogade,
ad Strandgade, ad Gader, hvis Navne jeg ikke kender.
Her er næsten øde, og de spredte Lygter lyser kun mat . .
1 lange, lave Huses nøgne Murflader skinner der Lys bag
smaa Vinduer, hvis Karme ere fulde af Geranier og Gyldenlak
. . . En Gaslygte paa en Galge-Arm lyser melankolsk
over Hjørnet af et hvidkalket Hus og spejler sig i en dyb,
grøftagtig Rendesten. Gaden er ganske øde, og Lygten gør
paa sit Hjørne et uendelig forladt Indtryk - som en Lampe,
der er glemt brændende i en Lejlighed, hvorfra Folk er
flyttet bort . . .
Saa kommer der Kanaler og lange Kajer. Vandet
skvulper mellem Bolværksbjælkerne dybt nede . . . Ovre paa
den anden Side tegner en Fabrik sine sorte, uddøde Bygninger
mod den graalyse Maaneluft . . . skummel og øde
fortsætter Kanalen sig opad mellem tomme Bolværker, mørke
Tømmerpladser og forladte Skur . . . Her og der ligger en
Pram fortøjet i Mørket og rykker med afmaalte Mellemrum
i sin Fortøjning.
Jeg gaar gennem den lange Gade med Reberbanen
langs Volden. Deroppe tegner Træerne deres Stammer og
Kroner sorte mod Maaneluften, og som en grotesk Silhuet
trækker et tæt omslynget Par langsomt af Sted henad Volden.
Paa Reberbanen, hvor jeg gaar, ligger der tæt med faldent
Løv; noget bag mig hører jeg to svagt mumlende Stemmer
og Lyden af langsomme Trin og en Kjoles Slæben over de
visne Blade. En sød Vellugt stiger som en svag Beruselse
fra det fugtige, faldne Løv.
Saa er jeg ude paa Langebro. Langs Jærnrækværket
staar Folk og pilker. Jeg standser ved Siden af dem. Under
mig løber Vandet i hastig Strøm og risler ilsomt hen om
de fortøjede Baade, der ligger ved Badeanstalten - alle
vendt i en og samme Retning: den, hvori Strømmen gaar.
Ude over Kalvebodstrand er Maanen kommen frem
mellem Skyerne, og en bred Sølvstribe strækker sig ud imod
den over Vandet som en bred Landevej. Det sølvskællede
Vand flimrer i en uafbrudt ilende Bevægelse ind over denne
Maanevej og ud igen. Og langt ude, hinsides Amagers
sorte Landkending, sitrer som en tynd Sølvtraad Østersøen
i Efteraarsaftenens Maaneskin.

T:Lykke
F:
SIDE:


Da jeg igaar gik min Morgentur, kom jeg opad en af
de smukkeste Veje i hele Frederiksbergs Villastad. Det er
en meget bred Vej, helt grusbelagt, mellem en dobbelt
Række af høje, kandelaberformede Linde. Ganske tom laa
Vejen i den tidlige Oktobermorgens friske Solskin mellem
de sovende Villaer.
Kun henne foran et af Husene, et lille lavt Hus, hvis
ganske vedbendgroede Gavl vendte ud imod Vejen, stod en
ung Mand. Han saa op til et Vindu, der oppe i første
Etage aabnede sig midt i det grønne Vedbend - et Vindu,
der stod vidtaabent, men hvis brede Gab var dækket af et
hvidt Musselin.
Den unge Mand stod og saa op - der var noget,
som rørte sig bag Musselinet . . . Og nu løftedes et Hjørne
af det hvide Flor, og leende stak et lille lyslokket Barnehoved
frem i Solen og under det skimtedes to hvide Kvindehænder,
der omfattede Barnet, og hældede det ud over
Vinduets Karm.
Den unge Mand lo og nikkede op, og Barnet lo og
nikkede tilbage.
- Godmorgen Henrik!
- . . morgen Papa!
Og bag Gardinet lød en Kvinderøst, der ogsaa raabte:
- . . . morgen Papa!
Jeg gik langsomt videre. Lidt henne vendte jeg mig
og saae, at Gardinet nu var skudt mere til Side, og at et
ungt Kvindehoved viste sig over Barnets - et Kvindehoved
af en fin og sjælfuld Skønhed. Haaret gyldenblondt som
Lindenes gule Blade i Høstens stærke Sol - Øjnene dunkelviolette
som en Skumringshimmel - Kinderne rundede fint
og langt som de ovale Blade af Aakandens hvide Blomst. .
- Hvilket Motiv for en tysk Maler, tænkte jeg, til
et Billede, betitlet »Lykke« . . . Solskinnetover den vedbendgroede
Villa, over Vinduets hvide Musselin, det blonde Barn
og den unge Kvinde . . . og nedenfor den unge Mand, den
lykkelige Ægtefælle, den glade Fader . . . Hvor det vilde
gøre Lykke . . . hvor man vilde blive plaget med Fotografier
efter det i alle Boghandlervinduer . . . hvor godt dets
»Yndighed« vilde passe ind i Borgerskabets Kunstforstand,
som kun har de tre Strænge - den religiøse, den sentimentale
og den dekolleterede . . .
Og saa er der dog ingen Grund til at tro, at
denne Mand skulde være lykkelig . . . Det er ganske sandt,
at Solen skinner smukt over Vejen og Vinduet og de to
glade Ansigter deroppe - at Luften er frisk af Nattekulden

og Natteduggen - at Alleen staar højtidelig som en Basilika
med sine ranke Stammesøjler og sit blaa Himmeltag,
der er indlagt med fin e , hvide Striber af fjærne, fjærne
Skyer. .. Men sér han det, saaledes at han nyder det? .. .
Er det mere for ham end hvilken som helst anden Morgen
med godt Vejr?
Maaske er hele denne Hjemlykke, denne Familieglæde,
som i Oktobermorgenens Solskin straaler mig i Møde, kun
en skuffende Dekoration . . . Maaske er han et forpint Menneske,
af hvis en Gang fine og rige Hjærne Huslighedens
stikkende Myggesværm af smaa Bekymringer, fattige Sorger
og intetsigende Tvistemaal har uddrevet de skønne og dybe
Stemninger, som kun Eneboeren kan tillade sig at nyde,
og bortjaget de fine Tanker, de udpenslede Billeder, som
kun bliver til under den frie Ensomheds Klim a, i den
ubundne Lediggang, hvis Drivhusluft alene modner Aandens
ædle Frugter.
Maaske er denne unge Mands Længsler ganske andre
end dem, som denne Oktobermorgens Solskin tilfredsstiller.
Det kan være, at han i Steden for dette Lys, denne kølige
Friskhed, denne rene Morgenhimmel, begærer Skumring,
Høstafteners Skygge, vaade Gader, hvis Søle skinner som
grønligt Sølv i Lyset fra en rund Maanes højthængende
Lampe, og langt borte i den skumrende Luft, under det
gule Lys af en fjærn Fortovslygte, det vage Omrids af en
slank Kvinde, som langsomt vandrer ind i Natten, der falder
paa . . .
Og maaske er hin unge, blonde Kvinde under det løftede
Musselinsforhæng slet ikke det fine og sjælfulde Væsen,
det blide og fine Barn, som hendes violdunkle Øjne synes
at forjætte . . . Maaske længes ogsaa hun bort og ud - til
en stærkere, mere lidenskabelig Mandighed, til en mere
solbrændt Elskov, en mere moden Lyst, end den lyshaarede
Yngling, som er hendes Barns Fader, kan skænke . . . Maaske
er denne Morgen et af de faa Øjeblikke i hendes Liv, hvor
hun tror at elske denne Mand, fordi Solskinnet og den
kolde Luft, der er krydret af Høsthavernes stærke og brogede
Vellugt, fylder hendes Sjæl med en Ømhed, som udvælder
i Smil og Fingerkys over ham dernede, blot fordi
der ingen anden er, paa hvis Hoved hun kan ødsle sin
Kærligheds duftende Salve . . .
Og maaske . . . maaske har de tyske Malere Ret. Maaske
skinner Oktobermorgenens Sol virkelig ned over et lykkeligt
Familiestykke. Om lidt vil maaske den unge Mand,
hjemvendt fra sin Morgentur, ligge hyggeligt paa sin Chaiselongue
med Tøfler paa Fødderne og læse i en god Bog og
ryge en Cigar til. Nu og da lader han Bogen synke, lægger
Cigaren fra sig i Askebægeret og betragter med stille Velvære
den spinkle Røgstrime, der snoer sig sagte flimrende
op gennem Luften som en blaa Strimmel Flor, - breder
sig og bliver tyndere og tilsidst flyder ud i Stuens stille
Luft. Inde fra Spisestuen ved Siden af hører man Tallerkeners
og Knives Klirren , medens Frokostbordet dækkes,
og Spurvene kvidrer ude i Vejens Linde.

Efter Frokost gaar han saa ind paa sit Kontor, mæt
og vel til Mode, glad ved sig selv, sit Hjem, det smukke
Vejr og den gode Cigar, som lige varer, indtil han bøjer
ind ad Porten til Kontoret. Og saa om Aftenen, naar han
vender tilbage efter en fem- seks Timers Arbejde, og Middagen
er spist, sidder han velbehageligt døsende ved sin
Kop Kaffe i en Krog af Dagligstuen. Lænestolen, han
sidder i, slutter stor og blød om ham, Kaffen er tilpas stærk,
og henne fra den aabné Ovndør spiller den første vinterlige
Ilds Flammeskær ud over Gulv og Vægge, over Stolefødder
og Bordben, som kaster lange Skygger, over de gule, hæklede
Gardiner, som hænger i brede Folder for Vinduerne
og stænger for den blaa Tusmørkehimmel - den urolige,
den farlige, den længselsfyldte Skumring . . .

T:Trædemøllen
F:
SIDE:

Jeg drømte.
Jeg gik langs Randen af en Kløft, i hvis Bund en
Bæk rislende løb mellem unge Pile. Det var tidligt paa
Foraaret - vaadt og vissent stod Græsset ned over Kløftens
Skrænter - der var Rakler paa Pilenes Kviste - brune Pløjemarker
bredte sig til begge Sider af Kløften - langt borte
lyste Havet - og Himlen stod i Soltaage, sølvgraa som
Pileraklerne.
Jeg kendte godt den Vej, jeg gik, og langt borte over
Havet skimtede jeg Kyster, hvor min Barndom var runden hen.
Joh. Jørgensen: Stemninger. 8

Forude saae jeg en Port, der spærrede for den Vej,
jeg g ik, og hvorigennem jeg maatte. Det var en Tremmeport
af Træ - noget besynderlig gult Træ, der gjorde
Indtryk paa mig af at være overstøvet med det fedtede,
gule Støv, som sætter sig paa Tingene i det Indre af en
Benmølle.
Jeg naaede Porten, der trægt aabnede sig indad for
min skubbende Skulder, og hastigt smækkede i bag mig
som tvungen til af en stærk Fjeder.
Indenfor var der overdækket med et Tag, som bares
af lave, firkantede Træstøtter. Saa langt jeg kunde se,
strakte dette Tag sig, og denne Skov af tykke, smaa Pæle
bredte sig uendelig foran mig og om mig. Mellem Støtterne
saae jeg smaa, lave Bure, af Tremmer ligesom de i Porten,
og inden i disse Bure drejede sorte Skikkelser rundt i
Trædemøller som de, hvori man sér Egern og hvide Mus
tumle sig.
En uhyggelig Stilhed herskede derinde, kun brudt af
Trædemøllernes Knirken, idet de drejede sig.
Jeg gjorde nogle Skridt fremad, men min Fod gled i
det klæbrige Støv, der dækkede Jorden, og da jeg vilde
holde mig fast ved en af Støtterne, smudskedes mine Fingre
af gult, fedtet Støv som det, der klæber ved alle Ting i
det Indre af en Benmølle.
Jeg blev staaende lige foran et af Tremmeburene, fuld
af Væmmelse ved dette gule Fedt, der klistrede sig til
mine Fødder og Hænder.
•15
Da saae jeg, at der foran et af de andre Bure i min
Nærhed stod et Menneske ligesom jeg og stirrede ind i
Buret, hvis Tromle drejede sig langsommere og langsommere.
Det store, sorte Væsen inden i blev mere og mere tydeligt
- et Ansigt viste sig, blegt og udtæret -- - et Menneskes
Ansigt!
Forfærdet vendte jeg Blikket mod det Bur, ved hvis
Dør jeg selv stod - ogsaa dér begyndte Tromlen at dreje
sig langsommere - ogsaa dér saae jeg et Menneske.
Og jeg begreb med ét, at jeg stod her som Afløser
for ham derinde, og at naar han ikke kunde mere, saa
vilde Døren blive aabnet - og det vilde være min Tur at
krybe ind og træde Møllen for aldrig mere at komme ud. . .
I Rædsel søgte jeg at rive mig løs og flygte - ud
til den tidlige Foraarsdags sølvgraa Himmel og den frie
Luft og det fjærne Skimt over Havet af min Barndomslykkes
Land . . .
Men mine Fødder var klæbede fast i det gule Støv,
saa jeg ikke mægtede at rokke dem af Stedet.
Og jeg vilde vaagne - men kunde ikke . . .
8*

T:Refugium
F:
SIDE:


Jeg standser foran et Boghandlervindu - en stor
Spejlglasflade, hvorfra en Markise holder Septembersolen
borte. Paa et lille Staffeli staar en indrammet Akvarel, et
Vandfarvelandskab af en Maler, hvis Signatur ikke passer
til noget Navn, jeg kender.
. . . . Det er ved Bredden af et lille Vand en frisk og
*
solklar Efteraarsmorgen som den i Dag. Hinsides Vandet,
der blaaner under let Taage, skimtes gule Stubmarker og
høstbrogede Hegn i fjærn Dis. En ung Kvinde med bart
Hoved, og en hvid Særk stukken ned under et ko rt, rødt
Skørt, og nøgne, hvide Fødder i broncerede Sko, staar tæt
nede ved Vandet i det høje, duggede Græs og giver nogle
Ænder, der vakler op fra Vandkanten, at æde.
Solen skinner paa hendes blegbrune Pandekruser og
det ravgule Ansigt med de mørke Øjne og den dunkelrøde
Mund - og muntert lysende tegner den hvide Særk og
det røde Skørt sig mod den gamle Havemur, som bag
hende løber hen langs den smalle Bred.
i i 7
Murens Rødsten er mørkebrune af mange Vintres Regn
og mange Somres Solbrand. En lille grønmalet Trappe
paa tre Trin fører ned til Stedet, hvor Pigen staar, og ud
over Muren hælder Løvet af en stor Ahorn , hvis høstgule
Blade langsomt falder ned paa en gammel, hvidmalet Bænk,
som staar henne til den ene Side, graa af Ælde og Smuds,
med Ryggen naglet fast til den gamle Munkestensmur . . .
Og medens jeg gaar videre mellem Fortovets Mennesker
i Septembermorgenens Sol, drømmer jeg uvilkaarligt om
hint Billed i Boghandlerens Vindu.
. . . Bag den gamle, mørkerøde Mur maa der ligge en
stor Park med høje, luftige Lindealléer og store, solbeskinnede
Plæner . . . I forsømte Blomsterrabatter gror blaa og
hvide og blegrøde Asters deres forvildede Vækst . . . og
langs Bedets Rand dufter i den duggvaade Morgen de søde
Reseder. Bier og Humier summer rundt i den stille Luft
paa en sidste Honningjagt før Vinterens lange Hvile . . . og
fjærnt inde i Haven høres den skjulte Lyd af en Kildes
sagte Rislen . . .
Langt oppe for Enden af denne Have ligger der et
lille Hus - et Hus, bygget af Træ, der nu er graat af
Ælde, og let tækket med glasserede Tegl. Om Vinduerne
og op over Taget vokser blaablomstrende Klematis og den
vilde Vins forgængelige Pragt af blodrøde Blade.
. . . Ak, hvor vilde det være skønt, om man kunde
leve sit Liv i dette lille, lave Hus midt i den store, stille
Have, - langt borte fra Gadens Strøm af plumpe og onde
,_
Ansigter, der faar Ens Hjærne til at krympe sig i Pine, og
Ens Øje til smerteligt at vende sig bort.
Hvor vilde det være skønt at skjule sig her for Verden,
at være fri for de evigt overvundne og evigt genfødte Bekym
ringer, der Led for Led kæder sig sammen til Ens
Liv. Her skulde ingen Aviser være, og ingen ligegyldige
Mennesker skulde sluge Ens Tid med deres Tomhed; ingen
Dørklokke skulde kime under en Kreditors arrige Greb, og
ingen Rykkere sende En deres graa Eorretningskonvolutter
i Huset. Her skulde være et Fristed, et Asyl, et Refugium
. . .
I de kølige Efteraarsmorgener vilde jeg staa op en
Times Tid efter Solen og fra Sovekamret træde ind i
Stuerne, som Solen oplyser og luner. Møblernes blanke
Flader og Reolernes Bogrygge skinner En i Møde muntert
som Morgenen selv. Gennem Glasdøren træder man ud i
Haven; i Plænernes Græs og den flyvende Sommers Traade
flimrer Duggen; højt oppe i den blaa Luft drager tynde,
hvide Skystriber, blege og fjærne som Minder om Sommerens
Dage. I de store Alleer falder nu og da et gult
Blad ned fra Lindekronerne, og den stille Luft er sød af
det visne Løvs Vellugt . . .
Og Dagen gaar hen med Vandring ad Vejene i Omegnen
og ad Stierne over de høstede Marker. Kun med lange
Mellemrum møder man et Bondemenneske, der hastigt gaar
forbi med et »Goddav«, som man gærne besvarer. Langs
Gærder og i Grøfter plukker man sig store Buketter -

bleggule Kaprifolier, guldkvastet Perikon, spinkle Klokker
og gul, sødtduftende Snerre - og paa en Lyngbakke
holder man længe Hvil, liggende sidelænds i det stride, rødtblomstrende
Tæppe. Øjet følger uden at tænke over det
de smaa, blaa Sommerfugle, som flagrer lavt over Lyngen
fra Gyvel til Gyldenris, fra Krageklo til Harekløver . . . Og
det er næsten m ørkt, før man atter staar hjemme i sine
Stuer, i Færd med at ordne de plukkede Blomster i store
Vaser.
Saa sætter man sig til Bords, behageligt sulten og træt
af den lange Friluftstur - med Hænderne parfumerede af
Efteraarsblomsternes Vellugt og den krydrede Høstluft, hvorigennem
man saa længe har vandret. Ude er det bleven
ganske m ørkt, men herinde lyser Hængelampen ned over
den hvide Dug, Porcellænet og Glassene.
Efter Bordet gaar vi ind i Dagligstuen. Vi tænder kun
Lysene henne paa Klaveret; de hvide Flammer spejler sig i
Pianoets sorte Blankhed. Og under Dine Hænder - Du,
der i Morges stod nede ved Vandet i den hvide Særk og
det røde Skørt, med nøgne Fødder i broncerede Sko -
vælder Musiken vemodig blød ud gennem Høstaftnens
Skumring . . .
Og naar vi tilsidst gaar i Seng, staar Efteraarets Stjærner
store og blanke udenfor vort Vindu, og endnu i vor
Slummer hører vi Natvindens højtidelige Sus i Havens
store Træer . . .


. . . Ak, hvor skønt vilde ikke Livet være i hint Hus,
som ikke er til, og hin Have, som intet Steds findes.
Hvor skønt at leve bag hint Fristeds Mure, i hint Asyl,
hint Refugium . . . Men hvor umuligt nogensinde at naa
derhen . . .

T:Vinterbrev
F:
SIDE:


Januar.
Det er afgjort, Du - jeg tro r paa den kommende Istid.
Kan Du huske, hvor vi lo i gamle Dage ad den
astronomiske Fabel om Solen, der slukner, og'Jorden, der
bliver øde og mørk, som før den skabtes? Det syntes os
to omvandrende Dyrkere af Sommersol og Sommerjord, at
disse vore Guder aldrig kunde dø. Naar vi laa i det
varme Græs og hørte det sagte Sus af Vind i de grønne,
blanke Straa, og Insekternes Summen skar hen derover
som en Baad over Bølger - saa lo vi ad hin uhyggelige
Ragnaroksdrøm og følte os trygge, tæt op til dette evigunge
Kæmpelegemes varme Hud.
Men nu er det, som var Jorden frosset ind i sin
inderste Marv. Kulden svider ikke blot dens Isse, men
trænger helt ned til dens solvarme Hjærte. Algier, Tunis,
Marokko - disse Lande, hvis blotte Navn er Sol - fryser.
Saa er da Jorden bleven en gammel og udlevet Klode,
hvis Ungdom uigenkaldeligt er forbi.

Jeg drømmer i alle disse Nætter om Sommer, Jeg
ligger i det høje, halvvisne Græs i Avgustmaaneds Skove;
der gror Brombær over Bøgestubbene, og den første flyvende
Sommer flimrer mellem Skovslettens Straa. Højt oppe gaar
Blæsten gennem de brede Kroner, og jeg hører en Solsort
synge.
Saa vaagner jeg i min kolde Seng i min kolde, mørke
Stue. Gardinerne er gledne fra Vinduet, og som gennem
uhyre Rifter i en sort Teltvæg sér jeg Stjærnerne udenfor
- sitrende i grønne, blaa og røde Frostfarver.
Jeg vil skrive Somren op, før jeg glemmer, hvordan
den saae ud. Saa kan kommende Slægter af Kultureskimoer,
der kryber sammen langs Ækvator i lave Snehytter, ved
deres usle Tranlamper læse om den Herlighed, det blev
givet vore Øjne at skue - om det Paradis, der for dem,
Jordens sildefødte Stedbørn, er evig tabt.
Jeg husker en lille Lund af Asketræer, hvor vi holdt
Hvil en solhed Middagsstund. Vi laa i det høje Græs, som
voksede i tykke Tuer over den brune Tørvebund - og
jeg støttede mit Hoved mod en af disse grønne Puder og
stirrede opad, hvor de slanke Stammer svajede sagte frem
og tilbage, og Solskinnet sitrede over det lette, lyse Løv, og
hvide, tynde Skyer drog sagte hen under den blaa Himmel
som Tankerne gennem min Hjærne.
Jeg husker en Aften i Maj, Tusmørket var faldet, og
vi kom ned ad en Vej mellem skovgroede Skrænter. Over
Kløftens mørke Rand stod den lyse Himmel med en smal

blank Maanesabel. Der kom et Par Piger imod os, i hvide
Forklæder, med Armene om hinandens Liv. Du sagde et
Par Ord til dem, og de lo og løb op gennem Krattet, som
raslede efter dem.
Saa kom vi ned mod Kroen, hvor vi skulde sove. Vi
fik os et Værelse og lagde vore lette Rejsetasker fra os og
gik ned og satte os udenfor Krostuen. Der stod et Par
Bænke og et Bord under to store Linde - der var det
vi satte os. Og langt ind i den lyse Nat blev vi siddende
der og drak Pjolter og lod Sodavandspropperne knalde over
mod en lang, lav Bygning, der et Stykke borte tegnede sit
mørke Rids op mod den sølvhvide Himmel.
Og da vi vaagnede den næste Morgen, og Du slog
Vinduet op, strømmede der Sollys og Morgenluft og Duft
af friske Blade ind i Værelset og mellem Lindenes unge
Løv derudenfor skimtede jeg langt borte i Solskinnet en
grøn Mark, hvor en Ko græssede.
Det var i Vandreaarene, vor allerførste Ungdoms hastigt
svundne Nomadetid. Nu sidder Du Dag ud og Dag ind
paa dit Kateder, og jeg paa min Kontorstol, og om den
Stump Himmel, vi kan se gennem vore Vinduer, er blaa
eller graa, det kommer os snart ikke mere ved.
Og Jorden er bleven gammel, og Alderdommen gør
den hvid og kold. De fordums hyggelige Taagevintre er
ikke mere - de milde Tøvejrsvintre, hvor vi spaserede
Nætter igennem ad Forstadens ensomste Veje, og et mildt
perlegraat Maanelys sivede ud gennem Himlens Skydække,
og det sjappede saa hyggeligt under vore Fødder - »saa
Dickensk«, sagde Du.
Jorden er bleven gammel. Rystende af Kulde traver
den ynksomt af Sted gennem det iskolde Verdensrum, og
dens sidste Varme damper som en klam Taage ud af dens
stakkels udslidte Legeme.

T:En Drøm
F:
SIDE:


Jeg kom gaaende ud fra en lille By, hvor jeg havde
vandret i Tusmørke gennem tomme, smalle Gyder mellem
lave, lukkede, skumle Huse.
Jeg kom ud paa en bred Landevej, langs hvis modsatte
Side løb et hvidmalet Rækværk -- som langs en
Afgrund. Ude bag Rækværket saas under en tung og
truende Himmel et sort og øde Hav. Det var ikke Dag

og ikke Nat - et tungt, uheldsvangert Graavejr, næsten et
Mørke - som om Solen var slukt paa Himlen.
Jeg gik paa en Gangsti langs Vejen og kom pludselig
forbi en Mand, der saa mig stift ind i Ansigtet. Jeg gik
lidt forbi ham - vendte mig saa og opdagede, at han kom
efter mig. Jeg standsede, og han tiltalte mig.
- Hvad tro r De, det Hvide er langt derude paa
Vandet? spurgte han.
Jeg saa ud over Havet. Langt ude ved Horisonten
viste der sig hvide Pletter i det mørke Vand - som af
Skum eller af Sejl - men uafbrudt hoppende op og dykkende
ned i Vandet og bevægende sig frem over det endnu
uplettede Mørke.
-- Er det ikke Skibe? spurgte jeg.
- Nej - saa hoppede de ikke saadan . . .
- Saa er det vel Fugle, foreslog jeg'- og blev i det
samme greben af Rædsel.
- De sér altfor store ud . . . saa langt borte . . .
indvendte han. Ogsaa i hans Ansigt var der Rædsel.
. . . Med ét var vi komne over Rækværket og kravlede
ned ad Skrænten bag det. Nede ved Randen af
Havet, som laa ganske dødt og mørkt, var samlet Mængder
af Mennesker, som i Tavshed og Angst stirrede ud over
Havet - ud mod de hvide Pletter, der med uhyggelig
Hast nærmede sig . . .
Og med ét stod der i Havstokken en kæmpestor,
skinnende hvid Fugl - med lange Hejreben og et Næb


som en Tukan - og skinnende hvid over det Hele med
en uhyggelig, ligbleg Glans. . .
Og bag den stod i det samme andre hvide Fugle,
kæmpestore, sært forvredne af Krop og paa Næb . . . Og
de skred frem mod os i Række bag Række . . . og med ét
flygtede alle vi, som stod paa Strandbredden, klatrede op
ad den høje Skrænt, snublede, rejste os, krøb og løb i
Angs t . . . og bag os rykkede de hvide Fugle frem i skinnende
Hærskarer, genfærdsstive, spøgelseuhyggelige . . .
Jeg vendte m ig . . . bag mig var der endnu Mennesker,
men til begge Sider for mig rykkede Fuglene frem , og
Skræntens Fod og Havets mørke Mark var helt dækket af
de hvide Fugle.
Og i Rædsel raabtes der foran mig: den yderste Dag,
den yderste Dag!
. . . Og jeg vaagnede i Rædsel.


T:Ungdom
F:
SIDE:



T:Tatere
F:
SIDE:



I.
Saa ligger Søen for ham, stor og blaa.
En sandet Bred med Græs i runde Tuer
og Blok ved Blok af jættegrove, graa,
mosskjoldede Sten. Langs Stranden Mure staa
af høstrødt Løv, der solfaldsfarvet luer.
Med sagte Klingen flade Bølger gaa
mod Strandens Grus, og højt i Luften søger
en enlig Ørn sin tavse Vej - som han
fra Menneskers Stæder og fra Menneskers Bøger
ud over regndøbt, bladfaldsduftende Land.
Han vandrer under Eges brune Løv,
der hænger fuldt af æblerøde Galler,
og træder dybt i muldne Stammers Støv,
hvor Myrer hule deres Dværge-Haller,
og Svampe brede deres skøre Flor -
svovlgult og blodigt - og Snegles nøgne, klamme
Kroppe nær Larvers Vinterleje bor.


Og al den ramme,
fugtige Lugt af Muld og trøsket Jord
og raadne Stødd og alt det Vaadt, der siver
i Mos og Løv, og denne Luft, der tier
og tier evigt over Mil bag Mile
af tiende Skov, hvor intet Menneske bor,
men Træer og Græs og løvfaldsdækte Veje
hviler i evig samme vaade Hvile -
det samles for ham til et stemmeløst Kor,
der svulmer som en Høstbæk over sit Leje
en Em af Sang fra alt, der dør og gror.
Der fødes en Lyd langt ude i Skoven -
en raabende Røst,
som tændes og flammer og slukkes.
Der stiger forvoven
en Sang i glade
Ord om et ungdomshaabende Bryst
og om solskinskækt Mod . . . .
nærmere mod ham Versene vugges -
det rasler i Blade
foran en vandrende Menneskefod.
Saa spaltes de Risbøges brune Krat,
og i Gabet staar én
med Blik, der stirrer
sort som Nirvanas evige Nat.
• 3 3
Lødden er gul som Marmelsten -
ved Mundens Vige det skiftende dirrer -
mens rank han gynger paa smalle Ben.
Bag ham bryder der frem en anden -
en firkantet Gut med et firkantet Skæg
ned over Bringens brede Væg
og en Pløjemarks Furer i Panden.
Den Ungersvend stirrer - kan intet faa frem . . .
Men han, som kom sidst, sig tager om Skæget,
retter paa Sækkepibens Rem,
rømmer sig lydt og siger bevæget:
- Ej, ser vi d e t! En Landsmand igen!
Det gør sgu saa godt i de fremmedes Verden!
Hilsen og Haandslag til Velkomst, Ven,
og, med Forlov at spørge lidt frækt,
hvem sov du sidst hos, og hvor gaar Færden?
Men Ynglingen stirrer og studser og siger:
- Intet saa véd jeg af Jer i min Slægt -
aldrig jeg saa Jer og ikke Jer kender . . . .
- Al Verdens Vin og al Landsens Piger!
Den gule Hud! og de blanke Øjne -
som Stjærner, der over Steppen brænder -
og Haarets Kul og den brede Næse . . . .
Er hele Jert Fjæs da lavet af Løgne?
. . . Lad mig faa Lov i Jer Haand at læse . . .
- Spar Jer! Paa d e t Blad staar intet skrevet.
Kun Tomhed og Lede de Linjer mælder -
jeg h a r ingen Skæbne.
- Vaas! Lad mig se!
Jeg finder Vin i den fattigste Kælder.
- Slip I mig kun . . . og søg Mænd, der har levet,
baarne af Fryd og brudte af Ve,
i Elskov og Synd og Sanserus ældet - -
Dagens Dont har jeg trælbunden røgtet,
mens ud gennem Natten min Længsel vælded
som havtørstigt Vand . . . . indtil nu, jeg er flygtet.
Han drejer sig bort
i graadbittert Mod.
Men henne fra Græsset
slænger den slanke efter ham - kort
og koldt som en Isnaal, der brænder og s tik k e r:
- Saa rinder du dog af vor solbrune Rod,
saa sandt du rømte fra Selen og Læsset
og Staldfodret og de gumlende Krikker.
Han studser - han grunder. Saa siger han stille
som Dugfaldsdraaber ad Blade trille :
- Ja, jeg er rømt. Men ej af Trækfuglslyster.
Alene sad jeg, ene som paa Havet,
og fjærnt laa Menneskenes solblaa Kyster

*35
bag mine Tankers Taageslør begravet.
Mens andre pløjed Livets glade Tummel
og saaede Kys paa Læber og paa Bryster,
var Verden mig saa kold og klam og skummel
som Gader efter Regn ved Nattetide . . .
- Ja, ja! hver handler, som han har Forstand.
En slaar Kilder af Bjærgets Side,
hvor andre kun finder Sten og Sand - -
naa! se ikke paa mig, som vilde du bide!
Haan og Høstvejr hærder sin Mand - -
Lad høre, hvordan du fik Hast paa din Kvide?
- Jeg stod en Nat et skummelt Sted og stirred
hen over Vand mod Byens lave Bræm
af takket Skygge. Over den en Sky -
et Spind af Lys og Røg, der steg fra Staden -
i Nattens sorte Hav en hvidlig Kyst.
Menneskers Lyd igennem Luften svirred:
Vognraslen, Bjældeklingren op fra Gaden
og Trip af mange Trin, der styred hjem
fra glade Lag mod Morgendagens Aag
i Snakken og i Raab, med Sindet lyst
af Fest, der end i deres Hjærner dønned.
Mig tyktes de et fattigt Trældyrs-Tog,
der tungt og trampende mod Stalden stønned.
Den kolde Lugt
af muggen Jord og muldne Blade
stod tæt i Løvfaldsnattens vaade Luft.
Igennem Mørkehavet stirred
jeg op, hvor Stjærner hang
i legemløse, mørketvundne Kæder
fra Mælkevejens blege Bro og dirred.
Jeg saa dem glippe
mod mig med Blik, der grønt og gyldent brændte -
en evig Lues evige Arnesteder;
af deres Kroppe Straaletraade sprang
som tynde Fingre, under Himlen spændte.
Saa flød de over Mørket bort i Stimer
med Skæl af Sølv og Blod,
indtil de sidste blege Gnister døde
i fjærne Gab af Nat, hvor ingen Timer
er til, og ingen dagfyldt Draabe rinder
ud over Tidens ørkentomme Skaal -
hvor intet fødes, og hvor intet svinder,
men Bølger uden Lyd og uden Skum
gaar evigt frem igennem evigt Øde,
og Herren vandrer uden Med og Maal
ud over Natten, stor og kold og stum.
Da var det mig, som Byen rundt omkring
blev slettet bort, og Lygtelysets Strimmel


sank under Horisontens mørke Rand -
Oktobernattens Luft laa tæt i vaade
Lag over mørketæppede Markers Flade
af Land og Land og Land
mod Foden af den stjærneplettede Himmel
og ingen Lyd saa vidt mit Øre naaede - -
den Time var det, da jeg blev Nomade . . . .
Den slanke har rejst sig - han staar og grunder.
Saa løfter han tungt sine Øjenlaage
for et Dyb af Sorg, som naar Dag gaar under
ud over øde Veje, der svinder
og druknes i Skumring og blaalig Taage.
Tyst som en Høstregn hans Tale rinder:
- Om du tør følges ad Sti med os,
byder jeg Solbrand for blege Kinder,
Græs til Dug og Haand til Bæger,
Latter for Klage og Haan for Trods
og syndfyldte Nætter for Fabel om Kvinder.
- Naa . . det er Mad, som Fyren kvæger -
brøler den tykke - se blot hans Pupiller!
. . . . Du fritte r om Donten? For Vindve vi spiller
og synger ved Døre og flikker og tigger
og drikker med Byens Karle og ligger
om Natten hos deres Tøse -
der er min Haand - slaa til og følg med -
dit Liv er jo dog paa det løse.
1 ?8
Navn? Har vi ikke. Og ingen Alder!
Intet Fædreland kender vort Sprog.
Har et Stjærneskud Byrd? eller Løvet, som falder,
mon det bliver ført i Kirkebog?
Daabens Vigsel forlængst vi misted.
Men som Ørn i vor Ryg, af Næsterne ristet,
Næster med pengebugnende Lomme,
Næster i Embed, med Kone og Rang,
Laderne fulde og Hjærnerne tomme,
staar der et Kainstegn over vort Bryn,
skræmmende som de spedalskes Skralde,
klæbrigt som Lim - et Klængenavn: Tatere . . . .
Han vender sig bort med bistert Syn
og brummer ned i sin Madsæk: - Kratere
skulde de kaldt os . . . varslende Munde
om Jordskælv, der én Gang skal styrte dem alle . . .
»Fyren« vil tale. Men Stemmen klikker.
Saa tager han blot sin Stok og stikker
den dybt i Muld ved de tvendes Side
og lader sig selv forsigtigt ned
paa det bløde Mostæppe glide.
Der sidder de tre og tier.
Og Skyggerne samles ind gennem Skov
og tætnes langs alle Stier.
Og Vinden, der sov
Dagen til Ende bag fjærne Marker,
kommer nu vaadvinget slæbende frem
gennem Træernes Tusender Toppe,
der suser og hvisler og knarker
med Grene mod Stammernes Kroppe.
Den standser en Stund ved Søens Bræm,
vader saa ud, tager Tilløb og springer
frem over Vandet mod Granskovens Mur,
som krones af takkede Klinger.

Vinden naar Land -
drager sig videre ind gennem Skoven,
vokser til Brænding, der brusende viger,
tabes til sagteligt Sus og rinder
rislende ud i et Lydhav, som dønner
langeligt ind over Aftenens Strand.
Himlen staar bleg, og Skumringen spinder
Mørkevæv over det blanke Vand,
hvor Dampenes tynde Disstrimler stiger.
Sort ligger Skoven langs Søens Rand,
og lavt gennem Luften en Ugle skriger.

II.
Langs Grøftebræmmen af den hvide Vej
stod nys udsprungne Bøges blege Fakler
og lyste gennem Skumringsmørkets Taage,
og Foden traadte blødt paa faldne Rakler.
For det var Dugfaldstid en Kvæld i Maj -
hvor Sol er død, og ingen Stjærner vaage.
Og ned igennem Vejens Hegnslugt kom
de trende Tateres mørke Kløverkobbel.
Den tykke standser, snuser, ser sig om:
- Min Næse vejrer Duft af Hyld og Poppel,
og Flitterplanters Duft fra Menneskers Parker.
De andre tier. Deres Sind er fyldt
af Vandredagens Sol over kornfyldte Marker
og Strandens sølvbroderte Bølge-Læg
og øde Sandbræm, bred og solforgyldt,
op mod en Grusskrænts gule Klippevæg.
De mindes Kvælden med de stærke Kys,
med Favnetag om unge, faste Hofter -
den aarie Morgens tynde Støvregnsdrys,
der laa paa Græs og Løv som sølvhvid Skimmel,
og drev som Em langs Eng og Skov og Tofter,
mens syngende Lærker prikked sølvgraa Himmel.
Men ufortrøden begynder den tykke:
-- Naa, hvordan spændte den a’ med din Tøs?
Man tør naturligvis ønske til Lykke . . .
du kan tro, jeg saa jer i Skoven forsvinde!
du tier . . . haha, saa hun gjorde sig bøs?
- Spar dine Spotord . . . nej, jeg bedrog -
- »Bedrog«, det er godt, det gør sig smukt . . .
- Dig selv? eller hende? spørger den unge
og, vendt mod den tykke: - Saa hold dog din Tung
blot en Minut i Trense og Tugt.
. . . Eortæl os saa, hvad der gik imod dig,
fra den Gang, vi inde i Skoven forlod dig.
- Jeg kyssede hende paa Kind og Mund,
jeg slog min Arm om det myge Liv . . .
der laa Sølv over sorten Bund,
og Maaneglimt gennem dugvaadt Siv.
Som vi naaede det Stenteled,
hun knuged min Haand imod sin Barm,
og som vi langsomt ad Skovstien skred,
slynged hun om mig sin faste Arm.
Hendes hede Mund laa som Glød mod min
- hun hang om min Skulder - hun sitred i Brynde
med lukkede Øjne og Lød som et Lin
segned hun over de Mospuders Hynde . . .
-- Tak . . . Og saa falder Tæppet for Festen--------
vi kender de Viser, der slig begynde . . .
- Nej, Festen . . . var omme.
-- Al Helvedes Plage!
Saa napped du ikke den nære Frugt?
- Det var, som et Vinddrag af Suk og Klage
fyldte min Sjæl i den samme Stund
med isnende Kulde og ligraadden Lugt -
hendes Aande blev ram, og saa besk hendes Mund
- Raadden! Ej fy! Havde Pigebarnet Pesten?
Hun saa mig ej ud til af Sot at skæmmes . . . .
- Du Stakkel! Du fik Hjemve? Mod Arnekrogen
mod Munkevinen, du smagte hos Præsten -
mod atter at gruble og græde og græmmes
med Ryggen bøjet og Næsen i Bogen -
mens Livet byder dig leende Dage,
og Kvældens Strænge i Dansetakt stemmes.

>43
- Jeg ved det saa vel . . . jeg b li’er aldrig vaagen.
Alle mine Tag om Livet maa glippe,
og evigt jeg famler bag Drømmetaagen.
Thi Lykken er tung i Vaad at drage -
at slide er svært, men nemt er at slippe -
saa vorder min Visdoms Sum: at forsage.
Forsage og flygte. Fra Hjem og Frænder,
og Plovsliddet over den fædrene Ager
ud mod et Liv, som til Tid ej kender
men raner sit Brød af Næstens Lager -
led ved at lappe de gamle Laser,
ranked min Sjæl sig mod Solskinsstrømme
. . . og sakker nu agter med matte Haser:
Flaggermusflugt . . . og Rovfugledrømme . . . .
- Hen over mine Tankers lyse Sti
stryger din Tale tungt, med skummel Lød,
en natmørk, tonevinget Minde-Bi,
der summer paa en Sang, jeg haabed død.
Jeg ser din Ungdoms klostertrange Celle,
hvor Savnet skummer over dit Hjærtes Rand,
og Tungsindstaager om min Sjæl sig svøber.
Spring ud hvor Livets Kilder stærkest vælde,
du vinterblege, lykkehungrende Mand!
af Blodet, der i Somrens Aarer ruller,
jeg øser og dit magre Hoved døber
og slynger Purpur om din Munkeskulder.
- Jeg ævner ej. De svage Hænder svigter,
mit Hjærte lukker sig mod Somrens Sol.
Du sidder bredt i Livets gyldne Stol -
jeg lister mig om Livet rundt . . . . og digter.

T:Sang fra Skoven
F:
SIDE:


Hvide Skørter i lette Sving
mellem de mørke Stammer -
bag dunkelt Løv en Heksering
af flakkende Lygtemandsflammer.
Dugg i Græs og vaade Sko -
der staar Em om Krat og Enge -
under Maanens Elverbro
klimprer Søen uden Strænge.
Mund mod Mund og Arm om Lænd,
medens Mosedisen stiger -
Natten er en lystig Svend,
kysser alle Piger.
- Hør Sangens Toneløv i Sus og Kog
om Bassens og Diskantens stærke Stammer.
Det hvirvler op som Høstens Blade-Fog,
det synker blødt som Fald af trætte Blade,
det blinker vaadt og blegt som Maaneflammer
over en Skovsøs natteblanke Flade .........


- Ja, Farvel, I to! Nu gaar jeg til Kroen!
Det her bliver mere, end jeg kan døje -
jeg tænker, jeg hitter etsteds en Stige
til Høloftet eller en Lem til Loen . . . .
- De rytmefløjtende Tonefugle stige
paany af Skovens stammetremmede Bur.
Hør! det er dig, som kaldes til dit Rige
af dine Hæres lystig lokkende Lur . ..
(den tykkes Fodtrin svinder ned ad Vejen)
men mig er Verden som en Skov i Sten,
og mine Tanker vandrer gennem Vand
og søgrønt Lys og Tang i langsom Svajen
og knaser over Skal og Dødningben
og Vrag og vandrer evigt uden Haab
om Himmelsol og Luft fra Livets Strand . . .
. . . . slip mig! . . . jeg a l d r i g Sejerskransen vinder!
Han springer. Tateren efter ham i Raab:
- Hvor gaar din Vej? hvad søger du for Land?
Kun ilsom Raslen, der i Løb forsvinder
En tavs Minut. Og saa den flygtedes Røst
langt borte fra: - Jeg søger ind mod Natten,
jeg spænder Telt paa Mørkets tomme Kyst
(og, imens Stemmen mer og mer sig fjærner),
men dig tilhører Jorden, Livet, Magten!
■47
Tateren knuger Hænderne om Hatten
og ser mod Himlens sommerblege Stjærner.
Men ud fra Skoven jubler Dansetakten:
Mund mod Mund og Arm om Lænd
medens Mosedisen stiger -
Natten er en lystig Svend,
kysser alle Piger.
10*
I.
Under Sommersolen lysner
Mosegræssets blanke Tæppe -
hvide Kærulds-Faner vaje
i den grønne Silke-Steppe.
Under Sommersolen sover
blankt og livløst Mosevandet,
af Ranunkelblomster plettet,
irisfrynset, kalla-randet.
' 4 9
Gennem Mosebirkens løse
Net af blanke Blade falder
Sommersolen over fugtigt
Græs og blomstrende Konvaller,
over Dig, der let og lysklædt
Blomst og Blad i Haanden sanker
og langs Sommergræsset sværmer
som en Fugl i lyse Tanker.
Tusend fine Lyd af Vinger
gennem Sommerluften spindes,
gaar som Sus igennem Græsset,
filtres, speges, surres, tvindes.
Mine solskinsfyldte Sanser
vugges bort paa Lydens Strømme
kys mig, lyse Fugl i Græsset,
endt er mine Savntids-Drømme.
II.
Nu flyder Lyset langsomt bort
bag Vindusrudens vaade Glas -
for Mørkets første Moll-Akkord
forstummer Dagens Graavejrs-Bas.
Vi sidder tavse - ene to -
og ser paa Skumringsildens Glød -
der var en Gang, du altid lo -
den Tid er død - for evig død.
Der var en Dag, vi sammen sad
i Foraarslærkers Toneregn,
og over Havets blegblaa Blad
stod Solens Skrift i Sølvstænks-Tegn.
En tidlig Søndag i April
vi gennem nøgne Skove gik
og paa en Græsvold holdt vi Hvil.
Langt borte var der blød Musik
og blege Raab og Klokkelyd,
og Himlen stod saa blaa og stor
med Middagssolen lavt i Syd
og Lokkemandens Flimreflor.
Der var saa tavst, saa kirketyst,
saa fjærnt fra Verdens Bølgebrus -
kun Aandedraget fra dit Bryst
og Skovens store, sagte Sus.
- - Nu er hvert Vaarløv muldnet hen,
og Somrens Skuder gik i Kvag -

for os har Livet kun igen
en taagevaad Novemberdag.
Nu sidder vi -■ alene to -
og ser paa Skumringsildens Glød -
der var en Tid, du altid lo -
den Tid er død - for evig død.
III.
Jeg havde fulgt dig hjem. Jeg gik og drev
i tung, uformet Sorg op ad den øde,
regnvaade Gade, hvor kun nu og da
en søvnig Droske rulied mig i Møde.
- - Vi havde vandret om ad mørke Veje,
hvor Genlyd fødtes under vore Fødder,
og i en forstadslille Frugtbutik
vi købte Appelsiner os og Nødder.
Hvor Taagedryp fra sorte Grene dryssed,
i Skæret af en enlig, bleggul Lygte
vi standsed - Favn i Favn - og vore Læber
til lange, bløde Kys hinanden søgte.

Og hjemme havde vi vor Lampe slukket -
jeg følte endnu Trykket af din Arm
omkring min Nakke - og din Læbes Kys -
og Øjet drømte om din hvide Barm.
- - Saa mange tomme Timer, der skal dø,
føj" jeg dit lyse Ansigt atter ser -
havtagen i dit Øjes mørke Dyb
jeg vinder aldrig Vej til Verden mer.
For dine bløde Kys er Rust, der æder
min Viljes Plov - mit Arbejds stille Ager
er ukrudtsgemt - jeg ledes ved min Spade -
fordi du er saa ung og frisk og fager.
De tyste Stunders Festblus har du slukt
og taget Lys og Luft fra mine Tanker -
nu hvirvler Livet sig i vilde Danse
til Takten, som dit kaade Pulsslag banker.
Den bærer mig mod Blund, den tunge Duft
fra vore Natteminders Blomstergrøde - -
jeg vandrer hjem at sove Døgnet bort,
til Aftnen ringer ind vort næste Møde.
>53
IV.
Saa vandrer jeg for sidste Gang
ad nattevaade Gader - -
det suser i den sorte Luft som fjærne Fugles Lyd,
en Sang om svundne Dage, en mindetynget Vemodssang,
der i mit Hjærte stinger saa saart og skarpt et Spyd
- - jeg véd, det er min Ungdom,
som mig i denne Vinternat forlader.
Jeg husker, hvor dit Blik var træt,
hvor mat og bleg din Stemme,
jeg saa, du havde bittert grædt -
fordi vi nu skal hver sin Vej
med Minder om en Vaar, vi aldrig glemme.
Jeg vidste, det var sidste Gang,
jeg kyssede din bløde Mund -
og at din Arm for sidste Gang i min har hvilet.
Jeg favned dig - jeg bød Farvel - saa træt du mod
mig smiled -
saa sneg du op ad Trappen - jeg hørte Døren gaa -
og den var endt, vor bitre Elskovs sidste, tunge Stund.
Jeg standser lidt og stirrer og ser, du tænder Lys,
og vandrer langsomt hjemad gennem Taagen -
jeg véd, du er bedrøvet og mod i Hu som jeg,
at du i Nat med Graad vil ligge vaagen.
i 54
Vi maatte skilles, Ellen, og styre hver sin Vej.
Dit ranke Sejl forsvinder over Havet.
Saa dør i Vintertaagen vor Elskov, født i Maj,
saa har i Nat vor Ungdom vi begravet.
V.
Det er som kaldte i Natten
en kær og gammelkendt Røst -
en Røst, der har hvisket og sukket
og klaget tæt til mit Bryst.
Det er, som kaldte derude
en Røst gennem regnende Vind -
som banked det blødt mod min Rude:
»Det er mig -- staa op - luk mig ind!«
Bedrøvet jeg lytter og stirrer
med Krog for Vinduet sat -
det er mig, som min Allerkærest
døde i denne Nat.
VI.
Det var ved Knopbrudstide,
da først jeg fik dig kær -
Krokus i alle Haver,
og Guldglans om alle Træer.

En stille Regn saa varm en Dag
over Gader og Villaveje -
der fandtes ej Fyrste saa stolt som jeg
med favrere Skat i Eje,
der gaves ej en gladere Gud
hin første Aftens Møde -
hvor var du ung - hvor skær din Hud
og dine Læber saa røde.
Da trode jeg mig saa sikkert gemt
i dit Favntags lunende Rede -
indtil jeg en blæsende Regnvejrsnat
stod ene paa øde Hede.
Saa flakked jeg ensom i Verden ud -
fulgt af bedrøvede Sange -
min Sjæl var sorgfuld som hældende Dag,
naar Solen lider, og Skyggerne strækkes saa lange.
Nu gaar jeg ad din Trappe ned
med Dugg af dine Kys paa mine Læber
og lukker sagte Havens Led
og sætter Hatten flot paa Sned
og Stokken bag mig slæber

og føler, hvor mit Næsebor
er fyldt med Duft af dig, med Vellugtminder.
Det knaser i den frosne Jord -
der glimrer Rim i Vejens Spor,
og Luften taages, medens Dagen rinder.
Jeg længes, mens jeg hjemad gaar,
og Morgenkulden bider mig om Munden,
mod hine Løvbrudsdages Aar
og mod vor Elskovs første Vaar -
vor døde Vaar - vor Ungdom, som er svunden.
VII.
Der hvirvler Sne om Vejens Trær og Lygter -
Tøfnug, af Blæsten gennem Natten baarne
forvirret, som en slagen Hær, der flygter.
Fra vaade Grene Tøvandsdraaber regne,
imens jeg gaar i Drøm om min Udkaarne,
og mine Spor i Sneen sort sig tegne.
Og mens jeg gaar i Gasskær og i Skygger,
drager min Tanke til de fjærne Egne,
hvor mine Minder deres Telte bygger.


Jeg husker hende, som er nu min Kære,
hvis hvide Arm om mine Nætter hygger -
da først jeg gik i hendes Elskovs Lære.
Jeg husker hende og de vaade Veje
og Dagen, da hun hos mig vilde være,
og Natten, da jeg misted alt mit Eje.
Jeg husker Aar i Rus og Aar i Sot,
i Slud og Regn, foruden Røgt og Pleje -
Aar, fulde af Blomster, Aar med Ukrudt groet,
Aar under Havblik, Aar i Uvejrsbyger,
hælvinget Tid og Tid med Blysaal skoet,
borthvirvlet Tid - som Sne i Natten fyger.
Mit Liv ! jeg angrer ej! Jeg sætter Foden
igen, hvor mine Minders Vagtbaal ryger -
den grønne Foraarsfrugt er vintermoden.
Mit Liv ! du blidt forødte, sært forvrængte!
du Nattevandrerske ad øde Veje -
mit Liv, som ingen Bure indestængte!
Du stille Flodløb i dit dybe Leje,
bær mig, som Sneen gennem Natten bæres,
foruden Frygt, foruden Haab i Eje -
bær mig, mit Liv, mit eget og min Kæres!

T:Sommer
F:
SIDE:


Saa er jeg i dit Hus paany, o Sommer,
og sidder atter ved dit rige Bord;
fra Stæders og fra Stuers Luft jeg kommer,
fra farlig Gøglerleg med slebne Ord
at finde Hvile paa din grønne Jord
og bade Øret, saart af skarpe Røster,
Kampskrig og Hævnraab, i det stille Kor
af Lyd, som stiger fra de Solskinskyster,
hvis Grønsværs varme Silke dølger Livets Bryster.
Jeg finder mig en Plet med Sol og Skygge,
en kølig Skrænt midt i en sollys Lund,
hvor ranke Aske lette Løvtjald bygge,
og vild og frodigt grøn staar Skovens Bund
med Siv og Smørblomst, Storkenæb og Burre.
Det hvisker sagte fra en Kildes Mund,
en Solsort fløjter, Fluer om mig surre,
fra Skovens Dyb af Løv de vilde Duer kurre.
De hvide Sommerfugle langsomt sværmer
som grebne af en sød og sælsom Svimlen,
Sort-Droslens Sang sig mer og mere nærmer,
det summer stærkere om Urte-Stimlen,
tung sænker Heden sig fra Middagshimlen,
mens Kildens Klimpre-Cither sølverstrænges
og klukker klarere blandt Plantevrimlen.
Fra Agrene, hvormed min Udsigt stænges,
jeg hører Leers Lyd -- som Silke sønderflænges.
Af lønlig Lyd er Sommerskoven fyldt,
mens Solen kogler hedt i Middagsstunden,
og Graners Grenenæt staar lysforgyldt;
det rasler sagte over Bladebunden -
som vandred tavs, med Fingeren for Munden,
en Gud usynligt ad den brune Sti . . .
En Angst mig sitrer gennem Hjærte- Grunden
- er det den gamle Pan, som gaar forbi,
at skræmme med sin Stav mig fra mit Blade-Hi ?
Jeg gemmer bedre mig ind i mit Skjul
af El og Ask og grønne Humleranker -
det bliver stille; kun en enlig Fugl
langt borte synger - som i fjærne Tanker.
En Duft fra døde Dages disblaa Banker
med et imod mig bæres - som en Strime
af sødlig Vellugt gennem Luften vanker


i Mørkefaldets vemodsbløde Time
og vækker Sorg og Savn og bitre Minders Stime.
Her var det, jeg i unge Dage sad
og smeded med en Kraft, som selv mig undred,
mit første Vers, sirligt, med Blomst og Blad,
et Gitter lig fra Oldefars Aarhundred,
og mens det fjærnt i Middagsheden dundred
af Torden, der i tunge Skyer sov,
jeg følte mig en udvalgt mellem hundred,
en Tolk for dine Stemmer, store Skov -
i Livets Jomfru-Jord en blank og ubrugt Plov.
Højt svang sig mine Haab ■-- som muntre Svaler
fra deres Reder i en grusgul Skrænt,
naar Lysets Vin i Gryets Guldpokaler
staar rosenrød, af Sol-Karfunklen tændt,
udiler under Morgnens Firmament
med Jubelkvidren, medens Dagen rinder.
Men naar den sidste Solglød ned er brændt,
de kredser højt, hvor Lyset sidst forsvinder,
med Klageskrig - en sorgfuld Sværm af fjærne Minder.
Ak, siden da - hvor mange Gange blegned
ej Maanen hen i Nyets Aske-Lød?
hvor mangen fuld og gylden Maane segned

i Morgenhimlens rosenfyldte Skød -
en Blomst med vissen Krone, bleg og død?
hvor mangt et Næ drev over Nattens Vande
som en Gondol, der vugged, purpurrød,
den døde Maanes Lig mod Dagens Lande -
et blodigt Nattesyn ind under Gryets Strande.
Ak - ofte har du siden da, o Aar,
omsejlet Jorden, der i evig Ring,
som Samson i sin Trædemølle gaar
og drejer evigt samme Hjul omkring,
og ført fra Tidens dybe Kildespring
de evigt nye Time-Kuld, som iler
med rappe Nymfe-Fjed, i Danse-Sving,
fra Lykkens Telt, men deres Vinger hviler
i Mag ved Sorgens langsomt ulmende Miler.
Som over Sand en gold og bitter Bølge
henruller over mig de døde Tider -
en Drøm, et Syn, et Savn, et Skygge-Følge
af blege Minder, der i Sjælen svider,
og medens Sommerdagen langsomt lider,
mit Hjærte pines - lig en skændet Mø,
en fager Blomst, hvis hvide Blade glider
mod Jorden ned at smudses og at dø -
kun Hybnen staar, en Frugt til Næring og til Frø.
Der ligger Solskin om de fjærne Veje,
hvis grønne Grund jeg ej skal træde mer,
og gyldent straaler alt mit fordums Eje,
som den Gang syntes kun et fattigt Ler;
saa sløres alt, vi fra det fjærne ser,
i Mindets eller Haabets Solrøgs-Taager -
som Kyster, der i Horisonten ler,
mens Uvejrs-Bølger om Ens Skude koger
- som Stjærner, der bag Storm og Skyer evigt vaager.
O Dage, Nætter, som er svundne hen,
Aldre og Aar, som længst fra mig er døde!
- ak, kun en Mindets Afglans er igen
af Eders unge, stærke Morgenrøde!
Hvor var da alle mine Smerter søde,
hvor brændte Savn og Længsel i mit Blod
og drev mig ud, den Guddoms-Magt at møde,
som gaar i Natten paa usynlig Fod -
den Evighed, hvis Vande væder Livets Rod.
Ak, siden da er alting skiftet om -
thi aldrig mer, blandt dine tavse Gæster,
o høje Sommer! til dit Hus jeg kom,
men trængte mig til Menneskenes Fester
at mættes ved de rige Taflers Rester;
jeg drak mig sløv i Vin af Lykkens Drue -
den Kalk, som bødes mig af Verdens Præster -


mens i mit Hjærte sluktes Altrets Lue
for dig, Gudinde, Moder, evigt høje Frue.
Da sank jeg dybt i Verdens Lyst og Nød
og led for stakket Fryd i lange Aar;
da solgte jeg min Sjæl for dagligt Brød
og gik som fattig Træl i Livets Gaard
og led den købte Slaves ilde Kaar
og døjed alt, som onde Hjærter gemmer:
Haansord og Had, der svider og der slaar,
Foragt og Spot og haarde, kolde Stemmer -
en Kval, som Sjælen dølger, ak! men aldrig glemmer.
End træller jeg, end vandrer jeg i Lænker,
hør! Kæden klirrer bag min trætte Fod -
i Fristen, som en stakket Frihed skænker,
jeg slæber mig til dig at søge Bod.
O Sommer, skænk mig Fred, og skænk mig Mod
at lyde Livet, som en Lov maa lydes -
rør ved mit Hjærte med din Læge-Rod,
lad over mig dit Sundhedsvæld udgyd'es -
min Tanke bøjes alt - ve, skal den sønderbrydes ?
. .. Det bliver stille om mig. Dagen hælder.
Kun svagt det pipper fra en Fuglemund,
og dulgt og dæmpet Kildens Vande vælder
med lønlig Lyd i Lundens grønne Grund -
som Strømme risler paa en Indsøs Bund.
Ej Græs, ej Siv, ej Blad, ej Busk sig rører;
en Stilhed stiger, stor og sval og sund,
en kølig, krydret Duggfaldsluft, som slører
min Sjæl, saa ingen jordisk Lyd den længer hører.
Fra Skovens grønne løfter sig mit Blik
mod Himlens blaa, hvor Lyset langsomt svinder;
det er, som om en sval og sødlig Drik
igennem Øjets Nerver sagte rinder.
Og Dagens hede Drøm om Ry og Kvinder
henvejres som et gyldent Soldis-Slør;
fjærnt Verden staar, en Skov af mørke Minder -
og som en Sky, hvis Sne for Solen tøer,
i Himlens blege blaa jeg smelter, synker, døer.






KILDE:Otto Fønns: _Hinsides Bjærgene_, Milo'ske Boghandels Forlag, Odense, 1896.
DIGTER:fonss
FACSIMILE:115308055400_color
FACSIMILE-SIDER:178
TITELBLAD:Otto C. Fønss / Hinsides Bjærgene / og / andre Digte // Odense / Milo'ske Boghandels Forlag / Milo'ske Bogtrykkeri / 1896

SEKTION:Hinsides Bjærgene

T:I Thüringen
F:Jeg sidder paa »Hohe Sonne«
SIDE:3-9

Jeg sidder paa »Hohe Sonne«
og drikker den klare Vin;
den krydres af Kløver-aande,
af Hø og Skovmærke fin.

Den Majdrik har Kræfter sære,
den fylder Rummet med Duft,
gjør alle Farver saa skære,
saa høj den høstlige Luft.

Den skærper, tror jeg, mit Øres
og styrker mit Øjes Sans
for Livet, som lønlig røres
og dølges for Dagens Glans —

for Stemmer i Løvets Hvislen,
i Vindenes sagte Suk,
for Klagen i Kildernes Rislen
og Skoverens Øxehug. — —

Jeg sidder paa »Hohe Sonne«
og skuer saa vidt omkring.
Jeg tænker paa allehaande
gamle og sælsomme Ting.

Jeg mindes de svundne Dage,
da Skoven var svanger med Drab,
da Ridder stred imod Drage
i Kløftens skumrende Gab;

de Tider, da hærgende Hære
fo’r frem gjennem Thüringerwald,
da Øxer mødtes med Sværde
og Liv imod Liv det gjaldt.

Nu dækkes af Gravrust Vaabnet,
som Ridderen svang tilforn,
og Øxen har Udkig aabnet
mod Nord til =Wartburgs= Taarn. - -

Jeg sidder paa »Hohe Sonne«,
mens Høstdagens Timer flyr.
Jeg tænker paa allehaande
sælsomme Æventyr.

I Øst bag skumrende Kløfter
og Skovaas-bølgende Tind
sin Kuppel =Hørselberg= løfter
dér hersker =Fru Venus=  end.

I Vest, hvor Fjeldvandet skrider,
og Granskoven lukker sig tæt —
dér færdes endnu til Tider
den fromme =Elisabeth=. — —

Jeg sidder paa »Hohe Sonne«
og tømmer mit blanke Krus. —
Det er, som hører jeg Aande-
stemmer i Skovenes Sus.

Af sydende Kroner der stiger
did fra, hvor Fru Venus boer,
med Fløjter, Oboer og Giger
et lifligt svulmende Kor.

Jeg kjender den dybe Fjeldskovs
dragende Melodi,
jeg føler den evige Elskovs
Jubel sitre deri.

Mig griber en salig Svimlen,
en daarende Sanserus — —
Da slaar med Et imod Himlen
Granskovens Orgelbrus.

Det toner som viede Nonners
Messe i Domens Chor,
som fromme forsagende Aanders
Bøn for den syndige Jord.

Hver Stemning, Naturen huser,
af Tungsind og æggende Lyst,
som Væld fra lønlige Sluser
stiger og stævner til Dyst.

Vildt tørne de Magter sammen
i Luftens det store Rum,
Klangbølgerne rejse Kammen
og knuse hverandre til Skum.

Som Toner fra Wagners Lyre
den Brænding mit Øre naar —
En Tannhäuserouverture
igjennem Naturen gaar:

Det jubler, det hvisler, det flammer,
tungt skrider den mørke Choral — —
da skingrer bag Tykningens Stammer
et frejdigt Jægersignal.

Det er »=Junker Jürg=« fra Borgen,
der rider sig ud paa Jagt;
som Hanegalet ved Morgen
hans Horn er med Dagen i Pagt.

De Magter, der lønligt kogler
i Bjærgets vilde Natur
og spøger om Helgenknogler,
maa vige for Luthers Lur.

I Kløften sig Blæseren dølger,
men Klangen stiger paany —
da glattes de vrede Bølger,
og Kampen dør hen under Sky.

Det bliver saa tyst og stille,
bort vejres de stridende Chor;
fjernt taber sig Hornets Trille
bag Fjeldet yderst i Nord.

Saa slukkes Lyset foroven,
ud rinder den klare Dag.
Men Maanen staar op bag Skoven
og skinner paa Wartburgs Tag.

Og Venus’ tindrende Stjerne
gaar frem bag Aasen i Syd — —
da fanger med Et fra det Fjerne
mit Øre en syngende Lyd.

Igjennem de tavse Skove,
højtidelig, dyb og blid
paa Nattens den stille Vove
sagtelig bæres den hid.

Tyst stiger fra Wartburgs Krone
— Tak ske Dig, Ridder Georg —
i Natten en Salmetone:
=Vor Gud er saa fast en Borg=

— Og dybt jeg tager min Aande,
det bliver saa stort nu, Alt!
— — — Jeg sidder paa »Hohe Sonne«,
fjernt i Thüringerwald.

T:Rhinfaldet ved Lauffen
F:Med en Torden som af tusend
SIDE:10-12

Med en Torden som af tusend
Malmkartover, med en Brusen,
Syden, Skummen, Sprudlen, Kogen
som af ung og fyrig Vin,
tindrende igjennem Taagen
styrter den fra Klippeslusen
stor og vild, den stolte =Rhin=.

Sku fra Fjeldets Stenterrasse
Strømmens grønlig svulne Masse -
se, den studser, stejler, tøver,
kaster sig saa fremad — Hu!
Braget alle Sanser døver,
Sproget har ej Ord, som passe
til den vilde Scenes Gru.

Og Naturen, tror jeg, selv en
lønlig Rædsel har for Elven:
Luften dirrer som i Spænding;
— over Egnen milevidt
dønner Brag af Faldets Brænding,
og der gaar en sagte Skjælven
gjennem Klippernes Granit.

Som et Under tør det gjælde,
at en slig ustyrlig Vælde,
slig en opstemt Flom af Kræfter
aldrig mattes og forgaar.
End for Slægterne herefter
vil den tordne mellem Fjelde,
som i svundne Tusindaar. —

Men den samme Jættevrede,
Oprørsaanden, stedse rede
til et Brud med Livets Orden
— rører den sig ej i os?
Stiger under Tidens Vorden
ej fra Slægten dybest nede
samme Brøl af Harm og Trods?

Og hvor vældigst Striden raser
— Jættekampen imod Aser —
øverst Irisbuen gløder,
født af Lys og Fraadedunst:
Hvor en Urkraft Aanden møder,
vinder Livet nye Faser,
staar forklaret frem i =Kunst=.

— Trolddomsrøst fra Dybets Riger,
Hvirvel, som til Hjernen stiger,
Afgrundsbrus, der sælsomt klinger
som af Jubel, Trods og Ve — —
bort fra Dig mit Syn jeg tvinger,
Blikket svimmelt udad higer
mod et Hvilepunkt — — Og se:

Hisset, blændende som Sneen,
skarpt som Ridset paa Kameen,
i det Fjerne =Alpekjæden=
tegner sig mod Himlen prud.
Langs med Kuplens Rand forneden,
lig en Indskrift i Moskeen
den forkynder: =Gud er Gud!=

T:Paa Almen
F:Jeg mindes fra min Svejtserfærd
SIDE:13-17

Jeg mindes fra min Svejtserfærd
en Aften paa den grønne Alm.
I Luften skjalv et Rosenskær
og sagte Lyd af Klokkemalm.
Fra Kirker og Kapeller trindt
den løfted sig mod Fjeldets Li,
og Alpehjordens Bjældeklang
sig blanded blidt deri.

En skovklædt Bjærgaas, stejl og mørk,
paa venstre Haand mod Himlen steg;
fra Bjælkehytter ved dens Fod
stod Røgen som en blaalig Streg.
— Men ligefor, hvor Klippens Mur
var kløvet ved et Kæmpesnit,
imod den gyldne Horizont
var Synet stort og frit.

Og fjernt derude, Top ved Top,
i Aftenskæret stolt at se,
skød Berneralpens Kjæde op
med Tinder, dækt af evig Sne.
— Frem mod det underfulde Syn
halvt som i Drøm mig Foden bar
da blev paa Klippens Fremspring
en Skikkelse jeg va’r.

Det var en Kvinde, ung og slank,
blaaøjet, blond og skær af Hud;
om hendes lyse Skjønhed tæt
faldt Nonnedragtens sorte Skrud.
Med Blikket mod det Fjerne vendt
hun stod i Aftensolens Glans;
i hendes hvide Hænder gled
den mørke Rosenkrans.

Bort fra den skumringsvøbte Jord
fløj hendes Sjæl mod Lysets Hjem.
Det var, som om hun øjned hist
det himmelske Jerusalem.
Og som hun stod der, ung og skjøn,
kysk hyllet i det sorte Taft,
bar hun et Præg af sikker Tro,
af streng og sluttet Kraft.

Hun ænsed Intet, svarte ej,
da jeg med Hilsen gik forbi.
End længe saa jeg hende staa
mod Aftenhimlen, høj og fri.
Først da om Fjeldets skarpe Kant
jeg bøjed, svandt hun for mit Blik,
— men til Erstatning samme Nu
et =andet= Syn jeg fik:

Dybt nede, slynget ud og ind
om Klippepynt og skovklædt Næs,
- fast lig et gyldent Monogram —
laa Søen som et romersk S.
Og lige for mig, barskt og vildt
et skummelt Bjærg mod Himlen skød,
nævnt efter ham, hvis Dom gav hen
Guds Søn til Korsets Død:

=Pilatusbjærgets= Silhouet
i Vesten skarptudskaaren stod
imod en Himmelgrund, hvis Lød
var luende som Purpurblod.
Bortvendt fra Lyset, trodsig svøbt
i sønderreven Majestæt,
det tyktes mig et Mørkets Barn,
men dog af Herskeræt.

Og Synet fulgte mig, imens
jeg langsomt steg til Kysten ned.
Der laa i Kvældens sidste Skær
en Dampbaad til sin Fart bered.
Om Bord jeg gik, og da dens Stavn
skar gjennem Søen som en Kniv,
— hint Dobbeltskue fra min Vej
gav nye Tanker Liv. —

— =Min egen Tid!= træd hid til Dom!
Sig, hvilket Billede er Dit?
Bjærgkæmpens eller Pigens, som
»coelestem lucem adspicit?«
Staar Du i Seklets Aftenskin
indviet Aandens ædle Drift,
— hvad eller med Pilatussind
brudt ned af Tvivlens Gift?

Jeg tror, hin gamle Romers Navn
er det, hvormed Du nævnes helst.
Som han Du ingen Forskjel veed
paa Ondt og Godt, fortabt og frelst.
Gudsmærket har Du slettet længst
af Hjertet ud og paa dets Plads
med hedensk Kløgt som Indskrift sat
et: ?Qvid est veritas?=

T:Rigi
F:Den drueblaa Septembernat
SIDE:18-25

Den drueblaa Septembernat
end ruger over Kulmen.
Et Skær kun paa den østre Kant
bebuder Lysets Svulmen.

I Stjerneskin, mens Alpens Luft
svalt stryger mig om Kinden,
ad Stiens Snoning langsomt jeg
bestiger Klippetinden —

og skuer saa i Rummet ud,
som fjernt af Gryet randes.
Et Chaos ser jeg, — det, hvoraf
den nye Dag skal dannes.

Thi som et dødt og stivnet Hav,
hvor ingen Dønning ruller,
staar Dalens Taage, tæt og hvid,
helt op til Fjeldets Skulder.

Og bagved — hele Kuplen rundt,
didud, hvor Gryet rinder —
der takker sig en Kæmpering
af faste Alpetinder.

Mat lysende, i snehvid Dragt,
mod Nattens dybtblaa Tone,
de fylke sig, en Englevagt,
til Kreds om Dagens Trone.

Nær er dens Stund. Selv skjult endnu
sit første Bud den sender:
Paa alle Tinder, Kjæden rundt,
et Ildskær brat sig tænder — —

Og se! derude fjernt i Øst,
hvor Fjeldets Ring er kløvet,
med Et fremskyder Lysets Træ
guldstammet, purpurløvet.

Sin Krones Straalevifte vidt
det spreder som en Palme -
Da smelter Nattens Skygger hen,
og alle Stjerner falme.

Men mod de høje Toppes Sne
et Rosenlys der skyller;
med Rødmen dukker Tind bag Tind
frem i en talløs Mylder.

Og øverst i den hele Flok,
som Gudernes Udkaarne,
staar =Bernerkjædens= Is-Kastel
med otte gyldne Taarne.

Hvert Skud, som Alpestammen skød,
i Nord og Syd forgrenet,
som til en Kæmpekrone bred
her samler sig forenet.

Og alt som Lyset vinder Kraft,
men taber Farvens Blidhed,
omskiftes Sneens røde Skær
med kølig Marmorhvidhed.

— Snart skønner jeg, at Dagens Glans
er sivet ned i Dalen;
hid klinger Dampskibspibens Fløjt
og fjerne Haners Galen.

Og paa en Sæter nedenfor
er Hjorden bleven vaagen.
Jeg hører Brøl — se kan jeg ej,
thi Alt er skjult af Taagen.

Bestandig lige tæt og hvid
den over Dybet ruger,
dorsk som et Krybdyr, aldrig mæt
trods alt det Lys, den sluger.

Se hist, hvor Fjeldet taarner sig
imellem den og Dagen,
henkastes Kulmens Skyggerids
som paa et Kæmpelagen.

Ja, selv min egen Silhouet
paa Fladen projiceres —
og bagved — — Ih! men ser jeg ret -
een til og mange fleres!

Ja vist, imens jeg siddet har
og stirret ud fra Fjeldet,
er Rigis Varde hleven fyldt
med Gæster fra Hotellet.

Af Morgnens — ak — saa søde Blund
opskræmt ved Stød i Luren,
er halv paaklædt man styrtet ud
at frydes ved Naturen.

Men Springet fra den lune Seng
til Bjærgets kolde Æther
er altfor brat. Man svøber sig
i Kaaber og i Plaider.

Og bleg om Kind, med lyssky Blik,
lidt blaa og rød om Næsen,
man bander skjult den Solopgang,
som dumt og tosset Væsen.

Pariserdamer, tyske Møer,
Ladys og slanke Misser
ser ud som efter Nattefrost
blegnæbbede Narcisser.

Dog — Modens Krav maa lystres blindt,
og — Solo eller Tutti —
det klinger babylonisk trindt:
=Charmant! — Famôs! — Is beauty!=

Hist staar et nygift Ægtepar
— jeg troer, de er fra Schwaben —
Hun læner sig til Manden ømt
og læsper med en Gaben:

»Ein schöner Morgen, lieber Carl!«
— »Ja,« svarer Ægtemagen,
»groszartig schön, — naar ej den faldt
saa tidlig blot paa Dagen.«

En Fører vimser vigtig om,
forklarer, demonstrerer;
men Ingen hører. Alle kun
paa Frühstück spekulerer.

Udskaarne Sager sælges hist,
forgjemte Edelweiszer —
Lad gaa! Folk hjemme skal dog se,
man været har paa Rejser.

Men hermed Stop! Paa Mindets Dunk
man sin Begejstring propper
— og styrter ind at søge Trøst
i Værtens Kaffekopper. — —

Kun =een= endnu, foruden mig,
paa Kulmen blier tilbage:
En stakkels Knøs, i Kroppen stærk,
i Aanden af de Svage.

Han holder til, hvor der er Folk
— det er nu hans Bestilling —
og passer Lejligheden, naar
han tigge kan en Skilling.

Hist staar ved Randen han, belyst
af Solens fulde Straaler;
med Armene han fægter vildt,
mens et Slags Sang han skraaler.

Kanske hans stakkels mørke Sjæl,
som ingen Tanke gjemmer,
et eget halvbevidst Behag
ved Lysets Kys fornemmer.

Maaske er dejte Glædeshyl,
hvori han Vejret taber,
paa Dyrets Vis den Form, hvori
han takke maa sin Skaber.

Og jeg gad vidst, om ej =Han Selv=,
den store Aand deroppe,
som formed Solens Luebold
og disse Alpetoppe —

har mer Behag i dette Skrogs
halv dyriske Forkerthed,
end i den hele kloge Floks
forkunstlede Blaserthed.

— Jeg veed, at i mit eget Bryst
jeg føler Graadens Svulmen
ved Tanken om hin Idiot,
som stod og sang paa Kulmen.

SEKTION:Sonetter

T:Zürich
F:Midt i det store Alpesceneri
SIDE:26-27
N:sonnet

Midt i det store Alpesceneri —
som Myretuen op til Pyramiden —
et Hjem staar rejst for den »exacte« Viden:
Fysik, Arithmetik, Geometri.

Æstetisk maalt er Interessen liden.
Domkirken selv er mathematisk fri
for al Mystik, Historie, Poesi;
men dette rækker længer op i Tiden —

— til =Zwingli=, som af Kultus og af Lære
fik skrabet Farve og Forgyldning væk,
saa Alting stod i skarpe, nøgne Træk

- - Nej, her er ikke Sted for mig at være!
Jeg aander slet i Abstractionens Sfære
og har for al Mathematik en Skræk.

T:Teufelsbrücke
F:Tæt lukker sig om Stiens Zig-zagstrimmel
SIDE:27-28

Tæt lukker sig om Stiens Zig-zagstrimmel
de sorte Fjælde. Og i Kløftens trange
gravkolde Gab Du gisper som en Fange
imod et Glimt af Sol, et Skær af Himmel.

Stig op til =Djævlebroens= Klippespange,
hvor Dybet gaber mod Dig med sin Svimmel,
hvor Foden skrider i den grønne Skimmel,
og =Reusz= udbrøler sine Afgrundssange!

— Ej sandt, her føler Du Dig arm og lille,
og Sjælen skjuler sig forskræmt og stille,
mens Tordnen drøner fra den vrede Fos.

Her er det Tid at drage sig til Minde,
at den, som stige vil mod Livets Tinde,
maa lægge Vejen gjennem Tartaros.

T:Det Store
F:En Solopgang paa Alpen! Ak, saafremt
SIDE:28-29

En Solopgang paa Alpen! Ak, saafremt
Du saa den Flok, som samler sig til Skuet:
rødøjet, gnaven, frysende, forsnuet
og mindst af Alting til Begejstring stemt —

Mon ej Du vilde tænke da: Hvor slemt,
at hvad der stort for Fantasien lued,
— naar det faar Liv og træder ind i Nuet,
oftest skal komme os saa ubekvemt.

=Messias=, da han fra Ideens Glans
gled ind i Tidens tunge Atmosfære,
fandt lunkne Hjerter, selv hos sine Nære.

Og alt det Stores Skæbne er som hans.
Søg da Din Trøst hos =Mindets= Stjernekrans,
og dvæl i =Haabets= Morgenfarver skære!

SLUTSEKTION

T:Gjennem Gotthard
F:Jeg sad i Toget og damped af Sted
SIDE:29-35

Jeg sad i Toget og damped af Sted
bort fra det venlige Brunnen.
En Smule Vemod jeg følte derved
— og var det saa sært i Grunden?

Vierwaldstädtersøens blaagrønne Spejl,
Urirothstocks isklædte Tinder,
Die Mythen, Vitznau — Alt skulde nu
jeg snart kun eje som Minder.

Og Rütlis Kilder, Frohnalpenstock,
Tellsplatte hist med Kapellet —
og Axenstein — kan man vel undres paa,
der var lidt Sorg i Farvellet.

Men Skridtet var gjort, og det bar nu frem
i Kupeens den snævre Celle
den lige Vej ad St. Gotthard til
op gjennem de øde Fjelde.

Den =lige= Vej! — ja man siger saa,
— her er den iøvrigt lidt kroget.
Omtrent som en Proptrækker rundt om sig selv
i Vindinger bugter sig Toget.

Dog ret eller kroget! — mod Syd det gik,
=la bella Italia= var Maalet!
Hvor laa det ej for min Fantasi
farvemættet og solbestraalet.

Vejret var vel lidt tykt og graat,
men altid det Bedste man haaber.
Dog, da vi komme paa Højderne op,
blier det Graa og Tykke til Draaber.

Vinden farer fra Bjærgene ned
og Regnen mod Ruderne presser;
dog i Kupeerne trøster man sig:
»Jenseits des Gotthards wird’s besser«.

Omsider aabner da Klippen sin Flab
og gaber dorsk og forslugen.
Et Hyl — og vi sidde i Nat og Mulm
som Jonas i Fiskebugen.

Men Bjerget maa som hint Bibeldyr
paany give Slip paa Føden —
om end den modsatte Vej af den,
hvorad Fisken kvitterede Jøden.

Paany vi ruller i Dagen frem —
Men ak, barmhjertige Herre!
Her ser Alting jo ganske ud som før,
ja Regnen er næsten værre.

Tæt hænge Skyer om hver en Tind,
og Blæsten i Kløfterne hviner —
Rundt i Kupeen ser man kun
forknytte og skuffede Miner.

Man skutter sig, man nyser om Kap,
som gik Rejsen gjennem Siberien;
og jeg selv er ærgerlig, flov og slap
ved en slig Entré i Hesperien.

Ogsaa jeg havde troet — som man haaber og tror,
naar det passer med Ens Interesser —
at det nok slog til, det profetiske Ord,
dette: »Jenseits des Gotthards wird’s besser«.

— Og alt som Farten gik videre frem
mellem Alpernes sydlige Flanker,
krøb jeg filosofisk ind i mig selv
og sank hen i tungsindige Tanker.

Jeg grubled, mens Regnen dryssede tæt,
og det stønned fra Lokomotivet,
paa, hvor ofte den selv samme Situation
gjentager sig trindt i Livet:

Der bugter sig fremad et Tog af dem,
hvis Lod blev henvist til Skyggen —
Hver spejder dog mod et Gotthard frem,
— der bagved aner han Lykken.

En længes mod Foraar og En mod Høst,
En blot, at Terminen var omme;
Aarskiftet er dog de Flestes Trøst —
bag det maa Lykken vel komme!

Og skuffes man end fra Gang til Gang,
man bliver den samme Taabe —
bestandig i Skygge, bestandig i Trang,
men bestandig parat til at haabe.

Det gjælder Store og Smaa i Flæng,
baade Stodder og Excellence.
Og tro blot ej, det forandrer sig,
naar man kommer til Livets Grænse.

Nej, naar Graven aabner sit sorte Gab,
og Døden Lebladet hvæsser,
da trøster man sig over Livets Tab
med sit: »Jenseits — jenseits wird’s besser!«

— Jeg ser omkring mig paa slappede Træk
og paa Rynker, af Skuffelser ridset - -
Mit Hjerte, tykkes mig, bliver saa trangt
ved Tanken om dette »Hisset«.

---

Jeg var falden i Blund. Da vaagner jeg op
og ser mod den duggede Rude.
Hvor langt er vi komne? Jeg synes, min Tro,
det begynder at lysne derude!

Jeg faar Vinduet ned og Hovedet frem
Er det sandt eller Noget, jeg drømmer?
Det er Opholdsvejr, og den blødeste Luft
lun og liflig i Møde mig strømmer!

Og vi glider hen langs et lysende Vand,
bag hvis Spejl, det blikstille, store,
der taarner sig Bjærge ved Himlens Hånd
— — det er Maalet — =Lago Maggiore!=

Der er skjælvende Guld under flortynd Dis
fra den Sol, som bag Bjærgene rinder;
over Himlen sitrer et Perlemorsskær
bag de vestlige blaanende Tinder.

Der er dugfriske Roser i Hegn og Hæk —
jeg kan se, hvor de svulmende rødme;
og den Luft, som jeg drikker i dybe Drag,
har de svangret med Vellugtens Sødme.

Fra Træ til Træ, over Mur og Tag
slynger Vinen sin fyldige Ranke —
Vær hilset, Italia, Længslens Land!
— saadan stod Du just for min Tanke.

Vær hilset med Søer, med Tinder af Sne
og med Farver saa lyse og skære!
Vær hilset, Du evige Skønheds-Idé
bag Døgnets grumsede Sfære!

Vær hilset midt i en jordbunden Tid
som Sabbathens Dag bag de sogne —
som Bud om =det=, der i Hverdagens Slid
kan Sindet løfte og højne!

Dit lysende Blik, Dit Velkomstsmil
vil mit Hjerte evindelig mindes.
Lad Sløret hylle Dig til paany,
— nu veed jeg dog, at Du findes!


SEKTION3:Italien

T:Søndagmorgen i Luino.
U:Sonet
N:sonnet
F:Paa Gaden sværme muntre Pigeklynger
SIDE:36

Paa Gaden sværme muntre Pigeklynger,
som stod i Cathedralen nys til Skrifte.
Se, Foden tripper let i sirligt Skifte,
man mærker nok, at Intet mer den tynger.

Det funkler bag de sorte Øjenhaars Vifte,
Koraller om den brune Hals sig slynger,
de fulde Former Elskovs Lovsang synger,
— ja, glæd Jer blot! I bliver tidsnok gifte!

Betragt paa Husets Dørtrin hist den Gamle
— kanelbrun, mumieagtig, fæl og skiden,
— det hvide Haar er uredt, tyndt og tjavset,

de magre Hænder omkring Tenen famle.
Le ej, mit Barn! Saa hæslig, brun og snavset
bliver Du maaske selv engang i Tiden.

T:Foran Lionardos »hellige Nadver«
U:Sonet
N:sonnet
F:Har vi vel mere Vidnesbyrd behov
SIDE:37
TODO:Link til Leondardos kendte fresko. Den findes vist allerede i Kalliope.

Har vi vel mere Vidnesbyrd behov,
at selv det Bedste, Mennesker har villet —
hver Frugt af Tænkeraanden, Kunstnersnillet,
er underlagt Forkrænkeligheds Lov!

En Helligdom var Lionardos Billed,
— men Tidens Sans er sløv, dens Haand er grov.
Nu staar det som i sildig Høst en Skov,
forvitret Formen, falmet Farvespillet.

Og dog — et Noget det fremdeles ejer,
— det just, som Ingen af sig selv kan tage,
som derfor overlever Tid og Vold:

Den Enfold, dyb og hellig uden Mage,
den Urkraft, men med Præg af Aandens Sejer,
som kjendetegner Kunstens største Old.

SLUTSEKTION

T:Fra Golfen ved Genova
F:Bag Pinieskovens lyse Tag
SIDE:38-44

Bag Pinieskovens lyse Tag,
som ned ad Fjeldet skraaner,
det store, stolte Middelhav
mod Himmelranden blaaner.

Med Oliens fede Fyldighed
det duver tungt derude,
og Farven skifter i dets Spejl
som i en solbrændt Rude.

Men fra et Dyb af Indigo
hver Braadsø frem sig krænger,
og Skummets hvide Liljeblomst
for Klippens Fod den slænger.

Den svale Havbris køler mildt
i Dagens tørre Hede
og bærer hid en fjern Musik
af Brændingen dernede.

Dens Brusen bringer, tykkes mig,
et venligt Bud fra Hjemmet,
her i den sydlige Natur,
hvor Alt er nyt og fremmed;

hvor Jord og Klipper har en Lød
saa lys og broncegyiden;
hvor Solens Vælde røber sig
i Farven, Plantefylden;

hvor Vintrens Lejr er rykket bort
til fjerne Tinder — medens
jeg favnes af en sydlandsk Pragt,
en Have, skøn som Edens.

Fra Oleandrens hvide Flor
og Neriernes røde
en sød og krydret Mandelduft,
der strømmer mig i Møde.

Kødfulde Kaktus skyde frem
af Klippevæggens Rifter;
foroven sprede Palmerne
de dunkelgrønne Vifter.

Oliventræer sænke fromt
de matte sølvgraa Kroner;
varmt gløder mellem natligt Løv
Oranger og Citroner.

Omkring hvert Træ sig Vinløv snor
i maleriske Linier
og dækker med et luftigt Tag
de søjlebaarne Vigner.

Men i den grønne Skumring her,
som i en Drypstenshule,
der svulmer Drueklaser frem
saa sorteblaa og gule.

Og over hver en Havemur
fremvælder der en Manke
af Vedbendløv og Clematis,
den blomsterfyldte Ranke.

Hist tunges Løvet bredt og stort,
og naar jeg løfter Fligen
af Kronens dybt indskaarne Bort
jeg skimter modne Figen.

Agaven tænder langs min Vej
sin stolte Kandelaber,
og i et Krat af Cannarør
sig Vindens Susen taber.

Hver Luftning, lun og vellugtfyldt,
om Fryd og Elskov hvisker.
Ikkun Cypresserne, der staa
som sorte Obelisker,

fremmaner Dødens Alvor midt
i Glædens lyse Sommer
og bryder Orgiets Jubelklang
med Lyd af Sørgetrommer. —

— Fra Højderne den hvide Sti
ned ad mod Golfen løber.
En Række Huse langs dens Bred
et Fiskerleje røber.

Tagløse, men i Skærm og Ly
af kronebrede Pinier
de tegnes mod den aabne Strand
i rene lige Linier.

— Nu synker Solen. Luft og Hav
i Farver sammensmelter.
En Dønning, blank som Perlemor,
tungt under Kysten vælter.

Imod en Himmelgrund af Rav
de brede Piniekroner
og fjernt i Vest en Klippepynt
violblaa sig fortoner. —

Paa Strandens stærke Bølgeværn
af brune Klippeblokke
i Grupper nu sig Hustruer
og unge Piger flokke.

Sølvpil i Haar. Om Nakken slængt
et Silkeklæde broget.
Hvor rene Træk — og hvilken Strøm
af Velklang dog i Sproget!

De spejde over Golfen mod
hver tvillingvinget Sejler,
som glider ind til Hjemmets Kyst
med Husbond eller Bejler.

Og rundt omkring dem tumle Børn,
mer eller mindre nøgne,
med kulsort Haar, solbrunet Lød
og store, mørke Øjne.

Knap vejre de en fremmed Gæst,
før Skaren — smaa og store —
omringer mig med Raab og Skrig:
»Un soldo, signore!«

Og kaster jeg en Mønt i Grams,
fluks slaa de ned paa Byttet
og puffes, indtil En sin Fangst
i Næven holder knyttet.

Det er en Jubel og et Spræl
af nøgne Ben og Arme;
selv langt fra Stedet kan endnu
jeg høre Flokken larme.

— Saa kommer Mørket uden Frist.
Havfladens Glansspil slukner,
og fjernt i Nattens sorte Dyb
nu Kvældens Purpur drukner.

Men Stjernekærter flammer op,
naar Dagens Rude blændes,
og ude over Genova
det høje Blinkfyr tændes.

Og fyldt af Farver, Duft og Lys
jeg did nu Kursen retter —
mens alt omkring mig glider ud
i sorte Silhouetter.

SEKTION3:Rom

T:Den spanske Plads
F:Er Ensomheden dit Hjerte kær
SIDE:45-50

Er Ensomheden dit Hjerte kær,
saa ty til den øde Campagna;
Men elsker Du Menneskers muntre Færd,
søg da =piazza di Spagna=.

Det Liv med Sydens brogede Lød,
der her ustandseligt rinder,
gjør Torvet ved Monte Pincios Fod
Dig kjært blandt de romerske Minder.

Gaa did en Morgen, naar Vaarens Duft
hid over Campagnen vugges —
naar Luften er sval, og Pladsen end
af Nattens Aande bedugges.

Se, hvilken Travlhed! Kuskenes Raab,
Vogntummelen døver dit Øre.
Hist strømmer Abbaternes sorte Kor
mod Propagandaens Døre.

Og Blomstersælgernes glade Flok
har her sit rette Domæne;
den lejrer sig langs med Husenes Væg
og om Berninis Fontæne.

Kulørerne ordnes med Kunstnersans,
man ler, man raaber, man skriger.
Lig Sommerfugle omsværme Dig trindt
de kvikke Albanerpiger.

Du daares af Smil og kokette Blik,
af Teintens den lyse Bronce.
Snart er hver eneste lille Strik
paa Blomster ganske renonce.

Fra Smøgen hist til sin vante Plads
lister Tiggeren frem ved sin Krykke.
Her er køligt som i et Marmorpalads,
thi Torvet er endnu i Skygge.

— Dog næppe længe. — Af Luftens Lød
bag Monte Pincios Dige
jeg skjønner, at Dagens Solhav snart
over Dæmningens Rand vil stige.

Alt skuer jeg bag den tætte Bræm
af Stenegekronerne dunkle
og skærmbrede Pinier den sprudlende Kam
af Lysets Brændinger funkle.

Og se! nu skyller en tindrende Strøm
ned over den spanske Trappe,
hvor Modellen, højtidelig theatralsk,
drapperer sig i sin Kappe.

Og Lyset strøjfer Fontænens Bassin
med lette, forgyldte Saaler
og lokker tusinde Regnbueglimt
af de spinkelt sprudlende Straaler.

Det elsker Kulørernes brogede Pragt
som selve sin Moder Aurora
og tænder et glødende Farvespil
i Blomsterkurvenes Flora.

Det kysser Kameliens Purpurkind
med Dugdiademet det klare,
det lyser med Voxkærtens varme Skin
i den gylden-matte Gloire;

det køler sig i Violernes Blaa,
dybtfarvet som Himmelrummet;
i Liljekonvallernes hvideste Hvidt
det gnistrer som Bølgeskummet;

bag Hyazinternes spraglede Pragt
det flammer med hidsig Brynde,
men aander i Mandelens blegrøde Blomst
jomfruelig Kyskhed og Ynde.

Det strømmer ad Døre og Vindver ind,
selv der, hvor Markiserne skærmer;
det luer i Pigernes brogede Skørt
og snehvide Særkeærmer;

det funkler fra ædle Stene og Guld
i Juvelerers Butikker,
kjærtegner Kulørens graciøse Leg
i de kunstige Mosaiker.

— Det heder Torvet op som en Ovn
med sine spillende Flammer
og nøder Dig selv til at søge Ly
i dit svalt formørkede Kammer. — —

Men naar Gassen er tændt, saa gaa kun igjen
over Pladsen din Aftenvandring.
Ogsaa nu er der levende Blomster til Fals,
— men de sælger =sig selv= — til Forandring.

Der er Puslen i Luften og svirrende Lyd,
som naar Oldenborrerne sværme,
og det stryger Dig nær, og det hvisker og ler,
og det trækker Dig blidt i dit Ærme.

Og det gnistrer med Blik som elektriske Glimt,
og det læsper: »Følg med, Signore!«
Ja, ved Aften tid er den spanske Plads
en romersk =piazza d ’amore=.

— — Men oppe paa Monte Pincio,
højt over al Synd og Gemenhed,
staar Nonnernes Kirke, S. Trinità,
i et Slør af Maaneskinsrenhed.

Ved dens Fod bruser Livet med hidsigt Begjær
og med Drifter, i Kjødet os baarne.
— Men højt i Forsagelsens kølige Luft
løfter Kirken de prunkløse Taarne.


T:Vandring i Rom
F:Jeg kom fra Colossæum. Romas Vælde
SIDE:51-58
N:michaelangelo

Jeg kom fra Colossæum. Romas Vælde,
afpræget i den mægtige Ruin,
hvis Kæmpemure, knejsende som Fjelde,
i trodsig Kraft har overlevet =hin= —
det stolte Billed af en svunden Old,
hvis Stræben var det Ydre, Colossale,
men aldrig Aandens Dybde, det Centrale,
— fyldte min Tanke, men lod Sjælen kold.

Imod en anden Alder nu jeg længtes:
Hin sære farverige Gjæringstid,
da Romeraandens Tankeformer sprængtes,
— da Følelsernes lønlige Naturkraft
og Fantasiens barnlig friske Urkraft
slog ud i Tro og æventyrlig Id:
— mod =Middelaldrens= Rom jeg Kursen retted.
Hist ovre laa det højt og solskinsmættet,
i varme, lyse Broncetoner brændt
imod det rene luftblaa Firmament.

Fra Colossæum førte Vejen opad. —
Som paa en Skovsti Egens Slangerod
skød Murværk frem og hildede min Fod;
thi dybt i Mindets Jordbund, hvor jeg stod,
har Alder lagvis lejret sig paa Alder
som hos de klippehyggende Koraller.
Historikeren her blier Geolog,
som Jorden selv er en Historiebog.

Nu drejed jeg om Hjørnet af en Gyde,
der stejlt skød op ad Esqvilinerskrænten.
— Jeg studsed, da jeg løftede mit Blik.
Thi brat udrevet af min Oldtidsdrøm,
hensat jeg følte mig til =Orienten=.

Mørkladne Huse, tunge og forvitrede,
med lave Døre, Ruderne tilgitrede,
fra venstre Side gjorde Gaden trang.
Et Kloster løftede sin nøgne, hvide,
ældgamle Havemur paa højre Side;
og spottende dens snævert satte Skranker
et sammenfiltret Væv af Vinløvsranker
og dunkelt løvede Orangekroner
med gyldne Appelsiner og Citroner
i yppig Fylde over Randen hang;
men — som i Messen Enkeltstemmens Klang
løfter sig over Kirkerummets kvalme,
lavtbølgende og søde Viraksduft —
skød stolt ved Murens Yderkant en Palme
mod Himlen, spredende sin Fjedervifte
højt i den dybtblaa ætherrene Luft. —

Den snævre Gyde munded i en Plads,
hvor brede Fliser dækker Højens Rygning.
I Torvets Baggrund laa en Kirkebygning,
=St. Pietro=, kaldes den, =invincolis=,
fordi — som det derinde kan erfares —
St. Peters Lænker samme Steds bevares.

Jeg traadte ind. En skjøn Basilika,
hvis blotte Alder Højtidsstemning vækker.
Fra oven gled et varmt og gyldent Skær
hen over de antike Søjlerækker,
der bære Loftet. Tjenesten var endt,
Præsterne vandred bort til Sakristiet,
bærende Alterkalken og Monstransen,
fulgt af Kordrengene med Messebøger,
Røgelsekar og Lys.
                I Midterskibet,
hvor Luften end var ganske gjennemstribet
af lysblaa Virakskyer, saas Ingen mer;
men spredt omkring ved Sidealtre dvæled
endnu en Flok, som korsed sig og knæled
og under Mumlen drejed Rosenkransen.

Jeg vandred langsomt om i Kirkerummet
de Bedende forbi med dæmpet Skridt.

Da — ved en Drejning— fængsledes mit Øje
i Sideskibet brat af noget Hvidt,
som flammed i den lange Solskinsstribe,
der regnbufarvet skød sig ned paa Skraa
højt fra den kolossale Vindusroses
brogede Glar. Jeg fortned mine Fjed
og stod — som anet alt — Ansigt til Ansigt
med — Mikel Angelos berømte =Moses=.
Der sad han, som fra Sinai han kommer.
Endt er hos Folkets Gud hans Foretræde,
og paa sin Vandring ned ad Bjærget har
en Stund paa Klippens Kant han taget Sæde.

End er hans Aand bag Sky paa Fjeldets Tinde,
halvt som i Drøm han flyttet har sin Fod.
End hviler Glans af Mødets store Minde
over hans Træk, og end har ej hans Tanke
i Jordens lave Egne fæstet Rod.
Men Pantet paa den Verden, han forlod,
hint klare Omrids af Ideens Rige,
som nu skal klæde sig i Kjød og Blod,
— de dyre =Lovens Tavler=, trofast krystet
i højre Arm han holder tæt til Brystet.

Da vækkes han. Fra Dalen hist en Larm
kalder hans Tanke ned fra Aandens Højder
— Han lytter — Stille! — Kan han tro sit Øre?
Er det ej Cymbelklang og Lyd af Fløjter
og Raab af mange Stemmer, han kan høre?
- - Jo vist! - Hør! nu paa ny! Med løftet Arm
han luder frem og skygger over Brynet.
— Han studser — vil ej tro — — han spejder atter —
— — »O, Israel, mit Folk!«
                Som ramt af Lynet
sidder han stiv og stum og bleg af Harme,
mens Brystet aander ud i haanlig Latter.
»O, Trælleflok! Saa utro og saa halv —
hvor Alt er Stemning — Intet gaar i Dybden!
Du, som nys for Jehovas Torden skjalv —
har alt Du glemt Hans Haand, som fra Ægypten
bar Dig herhid! — Blev Du med Vanvid slaget,
at Du for Ham — et Dyr til Gud har taget!«

Han bider Læben, kæmper med sin Vrede.
Men Øjet flammer, og i Skæggets Lokker
med harmfuldt Greb hans stærke Haand sig snor.
For Stormens Frembrud sig hans Pande kruser —
Knæmusklen strammer sig, til Springet rede —
— — Et Nu — saa staar han oprejst, stolt og stor,
og med et Veraab over dem dernede
han Lovens Tavler imod Klippen knuser.

Vidunderlige Kæmpe! Stærke Heros!
Hvi blev i denne Helligdom Du Gæst?
Fik Du vel her din Plads som en Protest
imod den Aand, i Jordiskheden hildet,
der rummer ej den rene Gudsidé,
men stedse for at kunne tro maa se
og skaber Guder i sit eget Billed?

— Jeg stod og saa.
                Og mens jeg skued nøje,
gled, tyktes mig, fra Marmorkæmpens Øje
et lynsnart Blik hen over Skaren hist,
som laa paa Knæ omkring ved Altersokler
og nejed sig for Helgenskrin og Knokler
som Israels Sønner for den gyldne Kalv.
Og medens Lyset fra de malte Ruder
gled regnbufarvet gjennem Kirkens Hvalv,
— jeg saa den hvide Marmorfinger pege
paa Buddet, hugget ind i Tavlens Sten:

=Hør Israel! Herren din Gud er een,=
=og Du skal ikke have andre Guder!=

T:Nina
U:Sonet.
F:Paa Blomstertorvet, hvor Madonna troner
SIDE:59
N:sonnet

Paa Blomstertorvet, hvor Madonna troner,
andægtig hilset af hver Ortodox,
— blandt Nelliker, Camelier og Phlox
og Rosers tunge, dugbesprængte Kroner

et Billed for mit Minde sig fortoner:
En fyldig Purpurmund, en ravnsort Loks
Contrast mod Hudens gyldenblege Vox
og Øjne som to natlige Dæmoner;

et Legem! — ak mit Hjerte, ti og svulm!
— Af Gratie og Ungdom sødt ombæltet
Gloirens Fornemhed, Cameliens Glød,

Nellikens Fylde, Stedmorblomstens Mulm
er til et Skønhedshele sammensmeltet,
skabt til en stakket Fryd og — tidlig Død.

T:Protestanternes Kirkegaard
F:Dæmpet Cypresserne hviske og bøje sig tættere
SIDE:60-64

Dæmpet Cypresserne hviske og bøje sig tættere,
lyttende efter den Vandrendes dvælende Skridt.
Frem gjennem Skumringen lyser det blændende hvidt
over det Sted, hvor de hvile, de fremmede Kættere.

Ikke i Klostrenes hellige Jord, den helgenforpagtede,
ej i Martyrernes blodindviede Grund - -
Udenfor Muren, bag Porten en Afkrog kun,
— det er det Hvilested, Rom, Du har undt de Foragtede.

O, men hvor fredeligt her, og hvor dunkelt og dulmende!
Sagte bag Buskene hulker et Kildevæld kun.
Og mod Cypressernes drømmende natlige Grund
gløder af Roser et Flor, saa dufttunge, svulmende.

Dæmpet i Løvet det sukker med døende Blidhed
fjernt som en Gjenlyd af høstlige Trækfugles Færd,
og under Skyggernes solomflimrede Skær
Marmoret lyser i kølig Maaneskinshvidhed.

Lønligt mig griber en Længsel her mellem Gravene:
Favn mig, tungsindige Nat i Cypressernes Ly,
at jeg maa skue Forklarelsens evige Gry
lue som Roser bag Bjærgene, højt over Havene!

Thi, o hvor tomt dette Liv og dets Lykke hvor svigende,
Under hvert lokkende Smil ligger Smerten paa Lur.
Aanden, en højbaaren Flyver af ædel Natur,
basker med Vingen i Buret, urolig og higende.

Ak, og forviklede Skæbner kan skabe et Gordium,
hvor kun et Dødshug kan løse, hvad Livskvalen bandt.
Shelley<note><a poet="shelley">Percy Bysshe Shelley</a> (1792-1822).</note>, Antinoos lig først i Døden Du fandt
Fred ved Alskabningens Hjerte, det sande =cor cordium=.

Carstens<note>Asmus Jacob Carstens (1754-1798), dansk-tysk maler.</note>, Du rastløse Aand, som utrættelig stævnede,
Tidernes Vansmag til Trods, mod udødelig Kunst,
skued dens lysende Tind over Døgnlivets Dunst
— Døden Dig skænked den Lykke, som Livet ej evnede.

— Fattig og ringe kun staar jeg blandt Aandens de Kaarede,
modløs knuget af Kunstens evige Krav.
Længslen blot ejer jeg — bedst da at finde en Grav,
hvor der er Fred for mit Hjerte, det trætte, det saarede.

Sagte og dulmende toner et Vers mig i Tankerne:
»Warte, warte nur, balde ruhest Du auch!«<note>Sidste vers i Goethes <xref poem="goethe2002103001,7-8"/>.</note>
Se, da lyser et Marmor frem mellem Rankerne,
og fra dets Flade luer et Digternavn — =Hauch!=<note><a poet="hauch">Carsten Hauch</a> (1790-1872).</note>

Fjernt fra dit Hjem med de skinnende Bræer og Granerne
stedtes til Hvile Du her i den fremmede Jord.
Dog mod et højere Hjem end det gamle i Nord
frigjort Aanden sig svang mellem Evighedssvanerne.

Signet dit Minde, Skjald, Du tungsindige nordiske!
Aarle Du tømte Lidelsens bitreste Skaal —
Se, da glimted i Mulmet dit evige Maal,
og Du vandt Dig en Fred, som er over den jordiske.

Hauch, ved din Grav Fortrøstningens Himmel oplukker sig,
gjennem mig strømmer et Pust af din mandige Aand,
over mit Hjerte stryger en dulmende Haand,
og i Cypressernes Dunkelhed Sollyset dukker sig.

T:Til Vesuo!
F:Staa op, Signore! Alt er parat
SIDE:65-75

»Staa op, Signore! Alt er parat —
For Døren holder Francesco
med tvende Heste, den ene til Dem,
den anden til signor Tedesco!«

Jeg kjender Padrona’s skingrende Røst,
— Husmoderens i »Il sole« —
hun staar paa Svalen i Negligé
og hægter sin blomstrede Kjole.

Jeg springer af Sengen, faar Tøjet paa,
i Brystlommen Rejsebogen
og skynder mig saa gjennem Haven ud
med min Stalbroder Arkæologen.

En dejlig Morgen! Lidt kølig maaske —
men det taber sig snart under Ridtet.
Se hist — der har vi jo vore Dyr
tæt udenfor Havestakittet;

og vor Fører Francesco — en skikkelig Fyr,
om ej just synderlig kløgtig —
Nej, hvor pyntet i Dag, med Jokaykasket
og en Pisk, som kan knalde dygtig.

— Saa i Sadlen! Jeg spænder om Skuldren en Plaid
til at svøbe min lange Person i.
»Men sig os, Francesco, Hestenes Navn«.
»Bistecca« og »Macaroni«!

Har man Magen hørt. Hvilken Selvironi!
— men en Smule for blodig næsten.
Jeres Bøfsteg er sejg, Makaronien med,
— men dog næppe i den Grad som Hesten!

Nu af Sted! Dog vent! — Se, der kommer jo
vor flinke Cameriere —
han bringer vor Frokost, Æg og Kjød,
en Flaske Vesuvvin m. m.

Tak! prop det i Tasken! Og nu Farvel!
— »Buon viaggio, Signori, addio!«
Hyp, Hyp! — Og vi traver ad Vejen hen
som en hyggelig sladrende Trio.

— Hist til Venstre ruger den døde By
med de kullede golde Ruiner.
Men den Aske er frugtbar — Se Haverne her,
— hvilke Druer og Appelsiner!

Gjennem Landsbyer bugter sig Vejen op,
forbi Hytter med frodige Vigner,
mellem Olielunde, Kastanietræ’r,
mørke Stenege, lysgrønne Pinier.

Et fortryllende Ridt! — Dersom bare min Hest
vilde te sig lidt mere medgjørlig —
men den støder i Tømmen, fnyser fælt
og drejer sig rundt uophørlig.

Den kan skjønne vel, at min Ridekunst
er ej helt uden Lyde og Dadel,
og har Lyst at drille en Rytter, som knap
kan hænge fast ved en Sadel.

Den protesterer mod al min Færd
saa arrig og eftertrykkelig,
at Situationen lidt efter lidt
bliver mindre og mindre hyggelig.

Jeg bander paa Dansk og Italiensk,
i Poesi og i Prosa
og stønner, imens jeg bruger min Kæp:
»Una bestia maliciosa!«

Men Føreren ryster paa Hovedet kun,
vor brave Francesco Pigallo,
og ler: »Maliciosa? — Ah no! Ma non
Signore sta ben’ a cavallo!«

Jeg prøver med Ondt, og jeg prøver med Godt,
alt efter den braves Instruxer —
Forgjæves! den klemmer mod Muren mig blot
og slider itu mine Buxer.

Men saa sætter med Et den af i Galop,
saa jeg klamrer mig fast i min Kvide,
— til den endelig af sig selv siger Stop
ved et Værtshus, som kaldes »det hvide«<note>* Casa bianca.</note>.

Bring Vin, padrone! — Fra nu vor Færd
gaar frem over Lavaens Øde.
En Skaal for Ceres, som træder her
den grumme Vulcanus imøde!

Endnu et Bæger! Kredens vor Drik,
Campaniens brune Pige!
Din Skaal, du Livets dejlige Blomst
paa Grænsen af Dødens Rige!

— Og saa af Sted! — Over ildsveden Grund
med Dynger af Slagger og Aske —
Intet Levende — Øde og Tomhed kun
under Dødens stivnende Maske.

Foran os rager, sværtet og mørk,
i Sky den rygende Kegle,
mens timevis gjennem den sorte Ork
langsommeligt opad vi snegle.

— Men bagved og under os — hvilket Syn!
— som et Glimt fra =Guldaldrens= Dage!
Det er Æventyrskjønheden, vogtet af
den sorte ildspyende Drage:

Dybt nede Napolis dejlige Golf,
violblaa som, Ametbysten —
og Olivenskov, Vinhaver, hvide Byer
midtvejs op over Bjærget fra Kysten.

Hvor fintstemte Toner! — Bronce og Guld
med graagrønne Strøg over Bunden —
— Bag Sorrento Tinder i lilla Lød
henaandet paa Himmelgrunden.

— Det er, som Fristeren hos mig stod
og viste mig, solomstraalet
Alverdens Herlighed ved min Fod,
for at lokke mig bort fra Maalet.

— Omkring da i Hast! — Stræk Haanden ej
mod Frugten, før den er moden!
Vor Vej gaar til Vejrs mod den rygendeTop —
Eh! Avanti! — Nu er vi ved Foden.

Af Sadlen flux — Pak Frokosten ud —
vi trænge til Næring i Kroppen.
En Timestid maa vi klatre vel
endnu, før vi vinde til Toppen.

— Saa rask til Værket! Francesco, tag
min Taske og Plaid om din Skulder.
Jeg maa røre mig frit, her hvor Grunden er løs
og Lavastykkerne ruller.

— Pokkers stejl denne Skraaning! — Nu skrider min Fod!
— Det var rart, om den Gangsti blev skovlet! —
Se, det ryger af Sporet — — Du hoster, Ven?
— Ja, min Tro var den Mundfuld lidt svovlet!

Det er drøjt, ikke sandt! Hvor Du sveder, min Bror —
— Nej, lad være! — her tør vi ej stoppe —
Se, Francesco vinker — — Følg støt i hans Spor —
— hyp — Hurra! — — Saa, nu er vi deroppe! —

— Hvilket sælsomt barskt og uhyggeligt Sted!
Her er vildt og græsselig øde.
Det brummer i Dybet. Den store Ovn
sender kvælende Damp os imøde.

Det er hedt under Foden — men Luften er kold.
»Si, signore! fa fresco!«
— Ja, det sner jo. — Hu, giv mig Plaiden om,
— og tag selv Dig en Slurk, Francesco!

Nu til Kratret. Om paa Vindsiden her!
Hør, hvor hult, naar mod Skorpen vi stampe.
Hvilket gabende Svælg — men hvor ærgerligt dog,
at det nøjes i Dag med at dampe!

Ser Du Ilden i Dybet! Ja vist, det var fælt,
om et Ben man derned skulde stikke.
— Kære, kom! — Den Svovllugt er infernalsk —
— men forvild i Røgen Dig ikke.

- - Hu! — der staar jo en Mand! Er det Satanas selv
eller kun en Gesandt fra hans Esse?
- Det er En, som vil tjene en Lire sig
ved en Mønt Dig i Lava at presse.

Ak, min Bedste -- saa gerne! Tag her min Skærv!
Jeg vogter mig vel for at prutte;
blev han gal i Hovedet, kunde han
jo let mig i Krateret putte. —

- Men af Sted nu! - - Farvel, o Vesuvio!
Mig lyster ej længer at dvæle —
Jeg har en Fornemmelse stadig væk,
som Ilden sved mine Hæle. —

— Ad Skrænten her? — O Himmel, hvor stejl!
— den Nedfart blier nok af de raske.
»Frygt ej, Signore! For hvert et Skridt
synker Benet til Knæet i Aske.«

- - Det var Pokker til Løb — o hej — o hop!
— Hør engang, hvor han griner, Knægten! —
Der kan man dog se: Naar man stikker dybt,
saa bevarer man Ligevægten.

— O hej — o hop! — Dette bløde Smuld
kan man løbe en halv Fjerdingvej i.
Gaar det saadan fort, kan vi være vel
paa en Timestid i Pompeji.

— Se, nu er vi ved Foden. Et Øjebliks Hvil,
mens vi hælder Asken af Skoene.
Saa til Hest! — Macaroni! Stræk ud, min Dreng,
som om Jorden — fremdeles — var gloende!

Se der har vi jo =casa bianca= igjen —
Vær hilset paa ny, Du Smukke!
Efter Ørkenen synes din Læbes Frugt
dobbelt fristende liflig at plukke.

— Af Sted, af Sted ad den slyngede Vej,
forbi Hytte, Have og Vigne.
For hver Bugtning vi komme længere ned,
indsnævres Synskredsens Linie.

Bestandig nedad i muntert Trav —
Francesco, hold op med den Knalden! —
Du ser jo, Dyrene gaar af sig selv,
de længes nok hjem til Stalden.

— Det var flinkt, Macaroni — Du skridter jo ud
som en Dreng, der løber af Skole.
Nu om ad Alleen — venstre Sving —
— saa Prr! — Her har vi »Il sole!« —

T:Capri
U:Sonet.
F:Capræas stejle Fjeld af Dybet skyder
SIDE:76-77
N:sonnet

Capræas stejle Fjeld af Dybet skyder.
I Krypten bygger Æventyrets Huldre.
Azurblaa Brændinger om Kysten buldre,
Korallen blomstrer rødt, hvor Skummet syder.

Og over Klippens brune Kæmpeskuldre
en yppig Kaktusflor sit Purpur gyder.
Nerien dufter mellem Skarntyder
i Gruset, hvor =Tibers= Paladser smuldre.

— O, stærke Tid! Dig være Tak og Pris,
at, mere vældig selv end Romas Kejser,
Du sletted ud hans Skændsels skumle Minder

og vied dette Sydens Paradis,
hvor Druen gløder, og hvor Palmen knejser,
til Hjem for Elskov, Sang og fagre Kvinder!

T:Fra Capri til Neapel
U:Sonet.
F:Blank ligger Golfen som et Perlemor
SIDE:78
N:sonnet

Blank ligger Golfen som et Perlemor,
paa Guldgrund staa de fjerne Apenniner.
Bag ud mod Capris stejle Fjeldruiner
som Indigo sig bugter Skibets Spor.

Fra Dækket klinge muntre Mandoliner,
Mandsstemmer stiger i harmonisk Kor —
— da springer frem med Et bag Skibets Ror
en Flok af kaade tumlende Delfiner.

I Kølvandsstriben boltre de sig kjækt;
thi Sangens Magt, som Sind og Øre fanger,
den rækker selv til Dybets stumme Slægt.

Jeg hilser Dig, =Arions= flinke Ganger!
Du varsle mig Apollons Varetægt
paa denne Færd! Thi ogsaa jeg er Sanger.


T:Olietræet
F:Her under Olietræets Hang
SIDE:79-83

Her under Olietræets Hang,
hvor Skyggen svalt forfrisker,
jeg træt vil strække mig, saa lang
jeg er, og lytte til den Sang,
som gjennem Løvet hvisker. —

Du gamle Træ, som knudret groer
lig Pilene derhjemme —
i Sydens rige Farvekor,
blandt Rosers og Cameliers Flor
fik Du fast ingen Stemme.

Staar Du ved Somrens Purpurhof
i Krogen mut og skumler,
fordi din Dragt blev arm af Stof?
Sig frem, Du gamle Filosof —
hvorom er det, Du mumler? — —

Fra Træets Krone, dyb og blid
en Klang imod mig strømmer:
»Du Barn af en letsindig Tid,
— Du veed ej selv, hvor falsk min Id,
min stille Færd Du dømmer.

Tro ej, at jeg med Blusel bær
mit Løv det graa og matte.
Vid, at for Pragtens ydre Skær
jeg ædel Æt og indre Værd
forlængst har lært at skatte.

Du veed, det var =min= Stammes Skud,
som trøsted de Forsagte,
da Duen, sendt fra Arken ud,
en bladfyldt Kvist som Livets Bud
den gamle Noah bragte.

Af samme Løv — Du mindes nok -
den simple Krans blev bundet,
hvormed Helleners Helteflok
i Elis kronede =hans= Lok,
som havde Sejren vundet.

Og husk, at da en syndig Slægt
forstødte sin Forsoner,
da sank han under Smertens Vægt,
da nød han Engles Varetægt
i Ly af =Oliekroner=.

— Og tror Du saa, at den, der fik
en Skat af slige Minder,
har Rum for avindsyg Kritik
af det, som fanger Mængdens Blik
og daarer Børn og Kvinder? —

Dog tænk ej, at jeg her kun staar
som en uvirksom Drømmer —
en Olding, der med sølvgraat Haar
i Mindet om de svundne Aar
sin egen Tid forsømmer.

Nej, midt i Nuets travle' Liv
jeg fik mit Kald at skøtte —
ej store Folk til Tidsfordriv,
men Vingaardsbonden og hans Viv
til Glæde og til Nytte.

Den Saft, min Frugt i Eje har,
af hver en Sydbo skattes.
Saa frisk af Smag, af Lød saa klar,
som dagligt Brød fast dyrebar,
den kan ham ej erstattes.

Og sære Kræfter, siger man,
i Olien sig dølger:
Den dulmer Saarets hede Brand,
og gydes den paa oprørt Vand,
tæmmes de vrede Bølger.

— Du skønner da, mit Liv er rigt,
skønt armt det sikkert tænkes:
Et Liv i Mindets Skjønhedsdigt,
et Liv i trofast røgtet Pligt
— kan bedre Lod vel skænkes?«

— Du gamle Træ! Saa dyb som stor
betager mig din Lære.
En Aand, som fjernt fra Døgnet bor
— og dog med Rod i Livets Jord,
gad jeg som Du vel være.

Farvel! Jeg maa derud paa ny,
hvor Nuets Farver blænde.
Men Visdomsfunken i dit Ly
en bedre Livsdags Morgengry
dybt i mit Bryst skal tænde.

Som Værn mod Tombed, Gøgl og Tant
som Sandheds dybe Stemme
bag Døgnets skingrende Diskant —
som Troskabs, Haabets, Sejrens Pant
vil jeg dit Billed gjemme! —


SLUTSEKTION

SEKTION:Sommerfugle


T:Erotisk Digter
F:Tankens det tunge Metal og Aandsmalmens lødige Masse
SIDE:87-88

Tankens det tunge Metal og Aandsmalmens lødige Masse
dristed jeg mig kun sjælden at gløde i Digtningens Esse
eller udhamre med vægtige Slag til Sværdklinger hvasse.

Sjælden og Spottens den vingede Pil jeg voved at hvæsse.
Lidet — endelig — tror jeg min formende Kunst vilde passe
for Crucifixer og Røgelsekar til den hellige Messe.

Nej, kun til funklende Smykker og smidigt snoede Kjeder
Sprogets det lutrede Malm, ej for hver Fusker til Fals,

lønligt med Flid i den natlige Time ved Lampen jeg smeder —
hænger dem saa om min Bruds snehvide Arme og Hals.

T:Giv hen -
F:Giv hen din unge Kjærlighed
SIDE:89-90

Giv hen din unge Kjærlighed,
saa fuld som Du den ejer!
Dæmp ej forsigtig Hjertets Slag!
— Din Elskov være som et Flag,
der frit for Vinden vajer.

Giv hen din unge Kjærlighed —
agt ikke Godtfolks Gloser!
Der siges vel: Giv Tid og vent!
— men naar først Sommeren er endt
hvor plukkes da dens Roser!

Giv hen din unge Kjærlighed —
Nu, netop nu er Stunden!
Nu byder Lykken Dig sin Blomst,
— hvo borger Dig dens Atterkomst,
naar éngang den er svunden.

Giv hen din unge Kjærlighed,
som jeg Dig m in har givet!
Og blier den som en Vaardag kun,
— velsignet dog dens lyse Stund,
den fagreste i Livet!


T:Dit Hjerte, Kvinde -
U:Sonet.
F:
SIDE:91
N:sonnet

Dit Hjerte, Kvinde, skal ej være som
en Ovn af de besparende, moderne,
hvis Blus kan røgtes af en sjusket Terne,
og som den meste Tid staar slukt og tom —

men som hin Arne i det gamle Rom,
hvis Flamme Vestalinder skulde værne,
og som for Landets Børn selv i det Fjerne
stod luende som Hjemmets Helligdom.

Tro under Livets Kaar i Stort og Smaat
og brændende, som kun de Rene ere,
for Alt, hvad der er skjønt og sandt og godt —

en Arnekrog for Haab og Minder kjære,
ej korte Lidenskabers Ildsted blot —
— Se =dette=, Kvinde, skal dit Hjerte være!

T:Ung Kjærlighed
F:Jeg fostred en Blomst bag Rude
SIDE:92-93

Jeg fostred en Blomst bag Rude.
Den drak hvert eneste Solskinssmil,
og skærmet mod skarpe Vinde
den satte Blomst i April.
Men da jeg planted den ud i Maj
og Vaaren dens Væxt betroede,
— da visnede den. Jeg tænkte paa =Dig=
og blev ret sælsom til Mode.

Aanded jeg ej for tidligt
den Længsel ind i dit Hjertes Knop,
som giver Rosen dens Rødme
og lukker dens Bæger op?
Kaldte vi ej paa Som ren, før
dens Time var kommen, Kjære —
og er din Vilje ej altfor skør
til Elskovs Roser at bære? —

Nej, jeg vil tro og haabe
Gud Eros kjender hver Plantes Tarv,
og hvor han sender sin Sommer,
dér skænker han Væxt og Marv.
Den komme aarle, den komme sent
— af Naade dog Elskov gives
og vil bevare det Hjerte rent,
hvor den slaar Rod og trives.

T:»Du er min Tanke« -
INDEXTITEL:Du er min Tanke 
LINKTITEL:Du er min Tanke 
F:Du er min Tanke allen Stund
SIDE:94

Du er min Tanke allen Stund,
ved Gry og naar det skum rer —
min =første= efter Nattens Blund,
min =sidste=, før jeg slumrer.

Selv ind i Drømmens viltre Krat
Du snor Dig som en Ranke — —
Hvad vil Du mer! Ved Dag, ved Nat
er =Du= — kun =Du= min Tanke!

T:Naar hun skriver
F:Hvad Duggen er for Rosens matte Flor
SIDE:95

Hvad Duggen er for Rosens matte Flor,
er for mit Hjerte dine Elskovsord:
Den syge Blomst, der træt mod Støvet tynges,
ved dem faar atter Friskhed og forynges.

Jeg føler Foraarspustet af din Aand
imod mig strømme. Og den lille Haand,
som rastløst over Arkets Flade krydser,
i Tanken jeg velsigner ømt og kysser.

T:Hilsen
U:(Med Blomster og en Bog).
F:Min lille Skat! Det blev din Lod at fødes
SIDE:96-97

Min lille Skat! Det blev din Lod at fødes
— lig disse Blomster — paa det Grænseskel,
hvor Somren med den barske Aarstid mødes:

Saa tag i dem et Sommerens Farvel.
Den samme Sol, som bruned dine Kinder,
har gydt i dem sit Lys fra Gry til Kvæld;

og lad dem staa som en Buket af Minder
om hver en Friluftsdag, vi strejfed om
ved Strand, i Skov og Kløft, hvor Bækken rinder.

Snart holder Aarets barske Herre Dom.
Dog medens Kredsen udad bliver mindre,
naar hist Naturens Billedsal staar tom,

faar Livet nu sit Midtpunkt i det Indre:
I Hjemmets Ly, i Arnens lune Krog
dér kan dets friske Kime overvintre.

I Kunst forædlet klinger der dets Sprog,
dets Farver lyse dæmpet som i Skygge —
Tag, lille Kjæreste, mod denne Bog,

- den være et Symbol paa =Hjemmets= Hygge.

T:Med Blomster
F:I Aar er det ikke Skovens Smaa
SIDE:98-100

{c:I.}

I Aar er det ikke Skovens Smaa
— Surkløver og vilde Violer —
det er Solens og Sommerens duftende Kuld,
der komme som Dagens Symboler.

I Fjor var vor Elskov som Vaarens Flor,
lidt spinkel, skjønt ung og yndig.
Nu har den voxet sig stærk og stor,
er bleven moden og myndig.

I Fjor da rakte dens Rod ej dybt,
og Planten var let at flytte.
Men nu — om Nogen vil rive den ud,
da tror jeg, Hjertet forblødte.

Og er den end ikke saa sorgløs mer,
men prøvet i Livets Skole —
fast tror jeg, den nu er os mere kær,
nu veed vi, paa den kan vi stole.

Thi er det da ej med Vaarens Børn,
jeg Dagens Minde vil hylde.
Min Hilsen kommer i Sommerskrud
med Duft, med Farver og Fylde —

med Tak til Dig, Du kjæreste Ven,
for hvad Du mig Alt har givet.
Hvad Godt der boer i mit eget Bryst
— min Kjærlighed skylder det Livet.

Tak for hvert Smil og hvert sanddru Ord,
hver Tanke, Du tro mig viede.
Gud give mig Evne som Vilje til
at gjøre Dig Dagene blide!

---

{c:II.}

Et Rosenpar jeg sender til min Skat,
saa vidt forskjellige som Dag og Nat:
Den ene døbt i Morgnens unge Glød,
den Anden bleg med Maaneskjærets Lød,
den ene blussende og kæk og frodig,
den Anden drømmende og blidt sørgmodig.

Mig tykkes, at i Farven, rød og hvid,
afspejler sindrigt sig vor Elskovs Tid:
Samværets Dag med Lykken, Favn i Favn,
Skilsmissens Nat med vemodsfulde Savn.
En Kjæde, leddet tæt af gyldne Minder,
med Vexelskær af Maanelys og Sol —
vort Samlivs første Døgn, som snart udrinder,
fremstaa for Dig i Rosernes Symbol!

SLUTSEKTION

SEKTION:Hjemme

T:Ved Kongeparrets Guldbryllup
U:(Den 26. Maj 1892).
BEGIVEDHED:1892-05-26
F:Kvælden lyser over Strande
SIDE:103-108

Kvælden lyser over Strande
og over den stejle Klint.
Højt da stander den unge Vaar,
hun spejder om Lande trindt.

Ser over Byer og Skove
i Dagens det sidste Skær —
undres, at hvor hendes Øje naar,
det skuer saa travl en Færd.

Kalder hun ad sin rappe Flyver,
den liden sortvingede Svale:
»Og du skal svinge dig under Ø
og lytte til Hvermands Tale.

Lytte skal du og spejde flinkt
og spørge Nyt, hvor du kan.
Vide jeg vil, hvad sær Uro
der fylder al Danmarks Land?«

Spiler den Svale sit Vingesejl,
saa vide stryger den ud.
Kvælden derpaa fra Flugten hjem
den vender med fagert Bud:

»Jeg fløj alt over Borg og Stad,
jeg spejded og lytted som bedst —
trindt om saa jeg den danske Mand
berede sit Hus til Fest.

Jeg svang mig over den mørke Skov,
=der= tav baade Ravn og Ugle.
I Natten hørte jeg Vingeslag
af store, fremmede Fugle.

Store, fremmede Fugle
ved Maanens Skær blev jeg var.
Ørne var det — paa Hovedet hver
en kongelig Krone bar.

Stoltelig kløved de Luften
med mægtig susende Lyd.
En kom fra Vest og en fra Øst,
de to hidstævned fra Syd.

»Og hør, I kongelig Fugle,
I vide mig gunstigt Svar.
Siger mig, hvi I mødes her,
og hveden Jer Vingen bar.«

Svared den første: »Fra Bretlands Kyst
jeg styred i Kvæld min Flugt.«
Den anden: »Fra Nevaens fjærne Strøm
jeg fløj over finske Bugt«.

Den tredje mæled: »Af Sønderled
fra Østerrigs Skove jeg kommer.«
Den fjerde: »Jeg stævned mod høje Nord
fra Hellas evige Sommer.

Alle saa er vi Fyrstebud
og bærer den gyldne Krone;
fore hid for at lægge ned
vor Hyldest for Dankongens Trone.«

Videre drog de. Jeg fulgte dem
til kongelig Axelstad.
=Der= gik Talen som Vindens Sus
i Lunden fra Blad til Blad:

Hil sidde paa Danmarks Trone
vor Drot og hans ædle Viv!
Gud Herren haver dem naadig undt
tilsammen saa langt et Liv.

Halvhundred tælles de Somre,
hvis Lykke de blomstre saa;
halvhundred Vintres fælles Sorg
har gjort deres Lokker graa.

Halvhundred Aar dem hæved
fra Tronens Trin til dens Sæde,
saa deres Kvide ved Danmarks Nød
og gav dem Part i dets Glæde —

lod fremvokse som Hjemmets Pryd
et ædeligt Børnekuld,
skikked til fremmede Riger det ud
at bære Kroner af Guld.

Halvhundred Aar har skiftet
og ændret trindt om dem alt —
aldrig dog deres Vilje og Hu,
hvor Danmarks Vel det gjaldt.

Thi fyldes nu Folkets Hjærte med Tak,
og som Vin udi gyldne Kar
den rækkes i Tale og festligt Kvad
det ædeligt Fyrstepar.«

Saa meldte Svalen. Men Vaaren
med Smil hun oplod sin Mund:
»Og er det Alt, som du siger — da kom
vi jo hid i en lykkelig Stund.

God er den Konge med samt hans Viv
— ej noget Land har dem bedre —
thi sømmer det sig for Vaaren og
Guldbrudgom og Brud at hædre.

Hylder i Dag det ganske Folk
sin Drot og hans ædle Frue,
da ville vi ogsaa virke med
af al vor Kraft og Formue.

Straale skal Solens gyldne Krone
fra Himlens azurblaa Felt,
Skoven spænde langs Fjord og Sund
sit lysgrønne Silketelt;

Engenes Fløjl med Farver og Guld
vi yndelig vil baldyre,
brede det som et Tæppe for dem,
der Land og Rige mon styre.

Drossel, Lærke og Nattergal
med Finke og Gærdesmut
hilse dem skal i den Bøgesal
med Fløjte, Gige og Lut.

Gøgen dem varsle saa langt et Liv
med Fryd og Lykke ad Aare.
Smykke til Fest vi det ganske Land
— det Land, de elsker saa saare!«


T:Ved Kronprinsens Sølvbryllup
F:Den svandt, den lange Vintertid
SIDE:109-115

Den svandt, den lange Vintertid
med Broderstammers bitre Strid,
de rulied hen, de tunge Aar,
og over Norden, randt en Vaar,
da gammel Tvedragt, Nid og Nag
flød bort som Sne en Foraarsdag;
da Oldtidsminder, Fremtidshaab
fik Liv i Skjaldekunstens Daab;
og unge Røster varsled kækt,
at Goterstammens Trillingslægt
nu vilde flette Gren i Gren
og samle Kronerne til een.

— Ak, kort blev Foraarsdrømmens Fryd
der kom en Vinternat fra Syd;
den fo’r saa grumt, den tog saa haardt
og sved hver Haabets Spire bort.
Tungt over os hang Mismods Sky — -
se, da brød Solen frem paa ny,
igen et Foraarsbudskab fo’r
paa lyse Vinger over Nord,
sit Løv fik Skoven anden Gang,
atter vi hørte Fuglesang,
af Roser dæktes Mindets Tjørn,
da Nordens ædle Kongebørn
slog over Fortids Søndring Bro
og gav hinanden deres Tro.

---

Kongens Søn af Danmark
lægger Sadel paa Ganger prud,
rider til Svenskerkongens Gaard
at fæste saa favr en Brud.

»Hør, du Drot af Sveriges Land,
du est en Konning med Ære,
og vil du give mig Datter din,
hun vorder min Hustru kære.

Vil du mig give den Jomfru god,
du tjener vel Tusinders Tarv:
Dronning hun vorder af Danmark,
naar Kronen jeg tager i Arv.«

Det var Kong Carl af Svealand,
han stod og lytted dertil:
»Og vil du have min Datter til Viv,
det ske dig, alt som du vil.

Tager du dig min Datter til Brud,
alt som det er din Agt,
det vorde et Baand mellem Folk og Folk
og mellem de Riger en Pagt!«

Smykked de da den væne Mø,
førte hende neder til Strand,
hejsed saa Sejl i højen Raa
og fore fra Sveriges Land.

Flejsed de Silkesejl i Raa
og stævned til Sjølunds Ø —
der blev stor Fryd hos alt Danmarks Folk,
det baade hos Mand og Mø.

Solen lo over Sund og Stad,
og Gøgen i Skoven gol.
Alt saa bar de den Brud i Land,
satte hende i Gyldenstol.

Kongens Søn ud af Danmark
han tog hende i sin Favn;
saa og hans Fader og Moder,
de gav hende Datternavn.

---

Og i Konge-Egens Skygge, under Kronens brede Bræm
rejste i beskeden Hygge sig de unges Fremtidshjem.
Trindt derom har Skoven kastet og forny’t sit grønne Skrud,
alt imedens Kongestammen indenfor skød friske Skud.

Fem og tyve Aar er rundne — Tredjeparten af et Liv —
siden Kongesønnen fæsted Sverrigs Datter til sin Viv.
Tiden dog, som lægger øde alt, hvad kun er tomt og hult,
skænker Spirekraft og Grøde, hvor den fandt en Kerne skjult.

End Kong Christian med Hæder styrer Danmarks Folk og Land.
Sønnen stander ham ved Siden, nu en gjæv og modnet Mand.
Hjertets Varme, Viljens Renhed, som er Daadens sunde Marv,
kroner ham med Folkets Tillid, er hans bedste Fædrearv. —

Der gaar Sagn, at Danmarks Perle, Sjælland med dets Bøgeskov,
fordum blev af Sverrigs Side skaaret ud ved Gefions Plov,
til det i sin friske Ynde, fattet ind af Bælt og Sund,
i vor Krans af grønne Øer fandt en sikker Ankergrund.

=Hun=, hvis Liv af Sverrigs Legem drog sin lyse Lød og Kraft,
hun, hvem Danmarks Prins sig fæsted, har den samme Skæbne haft.
Sund og klar i Aand og Tanke, mild i Blik og jævn i Sind,
er i alle danske Hjerter dybt og fast hun vokset ind.

Og fra Hjemmet, til hvis Lykke hver har ydet tro sin Del,
Goterfolkets skilte Stamme rejser samlet sig og hel.
Blod af Svensk og Dansk, som fordum østes fjendtlig over Muld,
ruller nu i ædel Blanding hos det fyrstelige Kuld.

---

Skærsommer er Naturens Fest,
da mødes Aftenglans i Vest
med Morgenskærets Gry i Øst,
saa Dagen aldrig endes.
Og Agren spaar om Gylden høst,
og Kongelyset tændes.

Og Fest der er i Kongens Gaard:
I Aftenglans hans Trone staar;
mildt luer Morgenrødens Skin
om ham, som skal den arve;
højt blusser Nordens Himmeltind
i dobbelt Purpurfarve.

Og der er Fest hos Danmarks Folk.
Den Slægt, som stred ved Øvre-Stolk,
og den fra sjette Julidag
staar i en Æt forynget,
for hvem vort Lands og Kongens Sag
er trofast sammenslynget.

Du klare Sommersol, skin ud!
Vær os den største Konges Bud,
mod hvem hver jordisk Purpurklædt
er kun med Støv at ligne. —
Han skærme Kongen og hans Æt
og Danmarks Folk velsigne!


T:I Gavlvinduet
F:Til Vejrs i Husets østre Gavl
SIDE:116-121

Til Vejrs i Husets østre Gavl
jeg har min Arbejdsstue —
et snævert Rum, hvori der kun
er saare lidt at skue.
Men fra mit Vindve nyder jeg
en Udsigt ganske gratis
ud over Tage, Haver, Træ’r
helt op til Trinitatis.

Om Morgnen aabner Himlen mig
sin gyldne Altertavle;
den lyser bag Kastanierne
og Kirkens Trappegavle.
Om Aftnen dukker Maanen op
af Atmosfærens Dampe
og skinner i mit Kammer ind,
hvid som en Glødelampe.

Træd hid og se! Vaarsolens Glimt
igennem Skyer funkle
og hæver Bøgens friske Løv
imod Kastaniens dunkle.
Se, hvor den gamle Linderad
i Solens Bad forynges,
og Kirsebær og Abildtræ’r
af Blomstersneen tynges. —

Men har du saa inddrukket ret
det Skjønhedsliv derude,
saa kast igen et Blik paa det,
der trives bag min Rude.
Ej sandt, der flokkes i min Karm
og paa min Blomstertrappes
grøn malte Trin en Planteflor,
som vel med =hin= tør kappes.

Det meste af, hvad her du ser,
bor kun hos mig til Leje;
min Kones syge Blomster faar
jeg nemlig hid i Pleje.
Lidt Omhu kræver de, men gi’r
mig det igen med Renter -
kom hid, saa skal du se en Flok
af Rekonvalescenter.

Callaen her var længe træg
og stod en Stund i Stampe —
nu pranger den med Blad og Blomst,
strunk som en romersk Lampe.
Den rene Alabasterkalk
sin Læbeflig frem skyder,
og som et Blus fra Skaalens Bund
den gyldne Griffel bryder.

Og mine Roser tror jeg vist,
fortjener ingen Dadel.
Hver bærer Knop — en kronet Hjelm
som Tegn paa gammel Adel.
En enkelt har alt Hylstret brudt,
og bag de sprængte Flige
et Ansigt titter, skært og fint,
som hos en lille Pige.

Min Palme stod saa ynkelig
som en, der er til Skrifte —
nu folder den mod Dagen ud
en stor og prægtig Vifte.
Og praktisk er den; den gør Gavn
som Skærm mod Morgensolen,
hvis Straaler ellers drev mig fra
min Plads i Gyngestolen.

Min Marguerita lignet har
en Torso, brun og stækket,
med visne Frynser trindt behængt,
de halve Kviste knækket.
Nu har den milde Vaarsols Kys
dens tørre Stilk beruset —
rankt løfter sig de friske Skud
med Løv, saa lyst og kruset.

Og min Aralia, som hang
saa træt og slapt med Løvet
og sov den hele Vintertid
i Krogen mørk og støvet —
er vaagnet ved en Drøm om Syd
i Nordens kolde Zone
og skyder nu fra Stænglens Top
en syvfold fliget Krone.

Azaleaen med sit Løv,
det stedsegrønne, blanke,
som drager mod Orangens og
Cameliens Hjem min Tanke,
har, fyrig som et Solens Barn,
bragt Vaaren Hyldingsoffer
og svøbt sig i et luftigt Flor
af morgenrøde Stoffer.

Kun du, min Bjærgviol, har ej
fornummet Vaarens Time;
dit Løg har fostret Stilk og Blad,
men ingen Blomsterkime.
Vort Land er dig for fladt. Selv =her=,
i Gavlen øverst oppe,
du savner vist den grønne Li
og Alpens hvide Toppe.

— Men jeg, som elsker Vaarens Stund,
selv under Nordens Himmel,
jeg ser mig daglig glad og sund
paa denne Plantevrimmel.
Lad om min Aand — som i det Blaa
sig sorte Skyer lejre —
hver Blomst er mig dog Pantet paa,
at Lysets Magt vil sejre.


T:»Store dybe Naaleskove« -
INDEXTITEL:Store dybe Naaleskove -
LINKTITEL:Store dybe Naaleskove -
F:
SIDE:122-

Store dybe Naaleskove,
barske fortidsskumle Haller,
løndomsfuldt mit Sind I drager
med et Pust af Middelalder.
Sagn omsværmer disse Skygger,
hvor ved • Middagstid det skumrer,
og hvor Livets Pulse banker
dæmpet, som hos En, der slumrer
slumrer — — ej dog med Naturens
korte, sundhedssvangre Blunden,
men en Søvn som Torneroses,
hundredaarig, .runebunden.
Udestængt er Livets Uro,
udestænget ogsaa Tiden.
Alt herinde synes hvile,
som det laa for Sekler siden:
Disse Stier, halvtilgro’de,
mossede og naalestrø’de,
disse Vejspor, længst forladte,
græsbevoksede og øde. —
Disse Ørnebregneskove,
disse sært afsvedne Pletter,
hvor en usund Svampeyngel
som et Udslæt Bunden spætter.
Men jeg elsker .denne Stilhed,
som min skjulte Kvide dulmer,
denne Ensomhed, hvor Hjertet
sært i Angst og Jubel svulmer —
dette barske, viljestærke
Manddomspræg, som aldrig skifter,
denne majestætisk strenge
Højhed som i gamle Skrifter. —
Gik jeg hid ved Majdagstide,
eller kom jeg i December,
uforanderlige fandt jeg
Skovens stolte Broncekæmper.
Evigt fra de stride Kroner
denne dybe, dumpe Susen,
dæmpet snart og snart i Svulmen
som et Vandfalds fjerne Brusen.
Ingen Døgnets Fuglekvidder,
Elskovsklynk og El skovs trætter —
Skriget kun af Trækfuglskarer
i de raa Oktobernætter,
Basken af en skræmmet Rovfugl,
der til Flugt sin Vinge løfter,
og hvis brede Skygge glider
over bregnefyldte Kløfter. —
Lange, dunkle Perspektiver
aabnes for mit Blik og lukkes;
i uendelige Rytmer
Syn og Tanke dæmpet vugges.
Men som Hvilepunkt for Aanden,
at dens Vingeslag ej trættes,
i det gotisk dunkle Epos
smilende Idyller flettes:
Lysninger i Skovens Tykning
aabner sig, hvor mindst jeg aner;
blonde Birkekroner glitre
mellem mørkegrønne Graner.
Over Bundens fine Mosser
dæmpet Sollys gyldent flimrer;
dugbesprængte Spindeltraade
som Metal i Skæret glimrer.
Ved et Udkig smutter Stien
ned ad Skraaningen mod Stranden.
Fjerne Aase da jeg skimter
blaanende mod Himmelranden.
Paa en solbeskinnet Grønning,
mellem hvide Brændestabler
staar et Skovhus, skævt og mosgroet
som i gamle Sagn og Fabler.
Røgen siver gennem Taget,
alt er tyst og søndagsstille;
bag en solbrændt Rude titter
der en rystende Morlille. —
Synet svinder. — Atter haster
Foden frem ad brune Stier,
atter vugger mig de sære
monotone Harmonier.
Atter flakker jeg i Drømme
uden Ønsker, Maal og Længsel
kun det ene: aldrig mere
hjem til Hverdagslivets Fængsel
Evig bo i denne Stilhed,
fjernt fra Larmen, Striden, Stimlen,
nær Naturens store Hjerte,
derfor ogsaa nær ved Himlen;
Færdes her, naar Sommerheden
Harpikssved af Barken kryster,
og naar Høstens barske Storme
Kogler ned fra Toppen ryster; —
Færdes her, naar Julesneen
over Skovens Loft sig kupler,
færdes — til en Aften silde
mat af Vandring Foden snubler. —
Se, da kommer hen ad Stien,
indefra, hvor Suset klinger,
tavs og streng, med Haanden løftet,
Englen med de brede Vinger.
Og igennem Graners Toppe
lysner det med et fra oven —
kun et Glimt — og Alt er øde,
slukt og tyst i Naaleskoven.

Julinat.
Svindende Dagskær, dryssende Dug.
Kysten er ensom, Aftenen smuk,
Skoven staar mørk i det Fjerne.
Over dens Rand som et Glimmerfnug en Stjerne.
Dæmpet lyser den hvide Klit,
dæmpet knirker under vort Skridt
Strandkantens Grus, det skarpe.
Havet selv rører dæmpet og blidt sin Harpe.
Stemmer hist ude — der synges og les.
Fjernt fra en Eng, som i Taager ses,
Lyd af en Hest, der vrinsker.
Kvældens Stilhed Afstandens Kreds formindsker.
Bølgen hæver i Fosforglans —
Billernes Svirren, Myggedans
klinger som Alfestemmer —
Sagteste Lyd min skærpede Sans fornemmer. —
Svageste Sitren som gjennem Dig gaar,
Slikket, Du aander, min Sjæl forstaar,
hører dit Pulsslag banke —
fanger, før den til Læben naa’r, Din Tanke.
Tusinde Strenge er spændt over Jord;
klinger en Tone — fra Syd til Nord
Fonss: Hinsides Bjærgene. 9
alle de sagtelig skjælver.
Himlen selv som en Sangbund stor sig hvælver.
— Hellige Nat! I din Højtidsstund
Kildevæld brister af Livets Bund,
tyst Alskabningen dier.
— Stjernen funkler fra Himlens Grund og tier.

En falden Storhed.
Hist paa Næsset, der hvor Bølgen
med sit Skumstænk Tangen salter,
yderst ude en Granitblok
knejser som et Oldtidsalter.
Ensom paa den flade Strandbred
fanger den i Afstand Synet,
som den ligger majestætisk
stirrende mod Himmelbrynet.
Faareflokkene, der nippe
Grønsværtuens magre Totter,
med enfoldig dvask Forundring
til den gamle Kæmpe skotter.
Strandens vimse Fugleskarer
rastløst om dens Sokkel piler;
af og til en snehvid Maage
paa dens brede Skulder hviler.
Havet snart sin Stormbuk knuser
fraadende imod dens Bringe,
snart med kælent Smil sig kruser
om dens Fod i bløde Ringe.
Sommersolens Middagsflamme
med sit Luevæld den døber;
Vinternattens Frost et Panser
om dens Kæmpelegem støber — —
Alt forgjæves! Ved sin Alder
hævet over Tidens Grænser —
med Aartusinder fortrolig,
Døgnets Vexlen ej den ænser.
— Nej, den mindes vist hin store
Sabbatsmorgen i Naturen,
da den fjernt blandt Norges Fjelde
som et Led i Klippemuren —
træt af Ensomhedens Øde
udad imod Livet længtes
og i stærke Fødselsveer
ud fra Moderfjældet sprængtes;
da den kjendte sig med Undren
grebet af en Kraft, en fremmed,
og paa Bræens Kæmpeskulder
langsomt bares bort fra Hjemmet.
Sekler randt. En aarie Morgen
skred den frem af Fjeldportalen;
— solbelyst, med grønne Agre
saa’ den dybt dernede Dalen.
Længer frem. Da blaaned Havet,
udstrakt under Himmelhvælvet;
Bølger jubled under Klippen,
dengang Iskolossen kælved.
Paa sit svømmende Krystalslot
gled den over dybe Vande,
snart i Storm og snart i Stille,
frem mod ubekjendte Strande.
Dagen øges, Luften mildnes,
Taager over Havet ruger —
og den føler Isens Masse
løses op i alle Fuger —
Fæstet svigter, og den synker,
Bølgen lukkes om dens Isse —
Dybets Tangskov sætter Grænsen
for dens Fart fra Fjeldets Spidse.
« Sekler rinde, Grunden hæves,
Kysten voxer, Havet viger —
Atter fra sin skumle Verden
den til Luft og Solskin stiger;
atter lig en havomtumlet
Oldtidskæmpe Land den skuer —
Ak, men er det Landet, disse
lave kratbegroede Tuer;
denne Strand, hvor Egen dukker
kroget af de skarpe Vinde —
blev det Alt, den fik i Bytte
for sit Hjemlands Klippetinde!
— — Bitter, fuld af Nag og Harme,
i sin Stolthed dybt beskæmmet,
laa den ensom da paa Kysten,
længtes, stirrede mod Hjemmet. —
— Laa der, da i Oldtids Dage
Vikingsnekken fuldt bemandet
efter Togt til fjerne Strande
løb sin Dragestavn i Sandet —
og de vilde, brynjeklædte,
brune, skæggede Gestalter
som en Tak for Færdens Lykke
ofrede ved den som Alter.
— Laa der sidenhen, da Sydens
blege fastepinte Munke
midt i Hedenskabets Mørke
tændte Troens Guddomsfunke;
dengang nyhedslystne Skarer
trindt den flade Strand befolked,
og fra Oldtids gamle Blodsten
Munken Korsets Løndom tolked.
— — Store Ting Du sikkert mindes
faldne Kongesøn fra Fjeldet,
— aner lidet dog Din Skæbne,
ser ej, at Din Dom er fældet.
Snart en Arbejdsflok vil rette
Borets Spidse mod Dit Indre,
og en Sprængkraft, Du ej kjendte,
vil Dit Kæmpelegem splintre.
Ingen Th o r fra Valhals Sale
med sit Mjølnerslag Dig rammer —
Manden, som slaar Sten ved Vejen,
fører nu den tunge Hammer.
Og din Storhed, skabt til Bauta
for en Brynhild, for en Herver —
skal nu plumpt i Støvet trampes,
praktisk stykket ud i Skær v e r !
— — Thi vor Tid er ej romantisk,
smiler kun ad Sagn og Mythe.
Dampens Alder ene skatte
kan den Storhed, som gj ør Nyt te.
Nu tyndes Sonarens rige Flor,
snart kjender Ingen Stedet, hvor
sin Blomsterskat den strø’de.
Men Ly n g e n myldrer i dens Spo
med Klokker lyserøde.
Det er, som om et Skær af Kveld
hen over Aas og Bakkehæld
i Rosenfarver rinder —
et dæmpet vemodsfuldt Farvel
til Sommeren, der svinder.
Kim, Klokkelyng, for sagte Vind,
ring Efteraarets Time ind
som Vaarens Stund Convallen —
I Kaabe mørk, med brunet Kind
han træder alt i Hallen.
Smyk Dig i lyse Farver ud,
Du, som i Bondepigeskrud
har ventet bly, beskeden —
Tbi selv Du vorder Høstens Brud,
skøn Askepot fra Heden!
Og er med Vemod end i Pagt
og uden Vaarens friske Pragt
Din Bryllupsfest den silde —
har alt et Tungsindsslør sig lagt
om Dagens Øjne milde — —
Du skræmmes ej, men kæk og sund
Du mildner Høstens Alvorsstund
med venlig Aftenrøde
og luller Livet blidt i Blund
med Vuggetoner bløde.
— Skin ud, Du Aarets Afskedsglans!
Dit Billed stige for min Sans,
at jeg i Høst kan smile —
Flet Dine Klokker til en Krans,
som vier mig til Hvile!

Vinternat.
Nu sænkes vor Jord i den dybe Blund,
nu svinde Farver og Toner.
Men højt paa Nathimlens mørke Grund
med Klodernes Millioner
dér spejles dens Drøm om en Foraarsstund
med spirende Bund
af Stjerner og Anemoner.
Og svides hvert svajende Græsstraa væk,
ja stivne de store Vande,
og klynker forknyt den kælne Bæk
bag skarpe krystalne Rande —
Deroppe staar Drømmen i klare Træk,
— over Dødsmørkets Skræk
den peger mod Livets Strande.

Skumring.
I.
Sonet.
J e g sidder ene paa en øde Kyst,
og Natten nærmer sig i Mulmets Kappe.
Træt er min Sjæl, min Viljes Strenge
slappe,
saa nedstemt Instrumentet i mit Bryst.
Thi det gaar ned ad nu paa Livets
Trappe,
min Manddoms Sommer har sig vendt til
Høst —
en enlig Sangfugl hæver end sin Røst,
saa flygter ogsaa den paa Vinger rappe.
— Dog det er godt, at Efteraaret kommer,
at Illusionens Alder er forbi. —
Jeg ønsker ej igjen min svundne Sommer.
Thi jeg er led ved Livet og dets Løgne,
og ensom ned ad Skumringslandets Sti
t
jeg stiger glad med utilbundne Øjne.
J e g søger paa ny den kjendte Sti,
hvor jeg vandred tilforn
af Elskov betagen og svimmel —
langs Hegnet i Skjul bag det modne Korn,.
til den hvide Skrænt,
naar Dagen var endt,
og Maanens døsigt glødende Horn
stod lavt paa den mørknende Himmel.
Jeg lægger min Vej,
hvor Bølgen træder mod hviden Tang
og rislende klimprer sin kjendte Sang
mellem raslende Kiselstene.
Vinden suser i Hjelmerør, sukker og dør. —
Jeg træder den Sti, jeg traadte før — — men ene!
— Hvor er Du henne — mon fjern eller død?
du kjønne lille Vaarblomst, saa smilende sød,
du blysomt tittende Anemone,
i hvis hvide Bægers jomfru’lige Skød
den første Kjærligheds Morgenrød
sænkede sin sarteste Tone —
Visned Du, da Sommerens flammende Glød
ind over Dig brød
gjennem Maj løvets halvspændte Krone?
— — Ak, Uvisheds Kval, som har røvet
min Fred!
Uden Tegn, uden Ord
svandt fra min Vej hun saa fage.
Bølgen, som slikker af Sandet mine Spor,
nynner kun et Navn — —
Vide over 0 flyver vildene Ravn,
spejder mod de hen rundne Dage —
vender under Kvæld med Sorrig og Savn
tilbage.
Ueg stod en Kvæld paa et Klinteskred
og saa’ Solen gaa ned
langt inde bag Jyllands Banker.
I Nord og Syd som en blaanende Mur
mod Himlen taarnet i skarp Kontur
skød Skoven frem sine Flanker.
Og Bæltet mørkned i Vindens Krus,
i Skrænterne lued det gule Grus —
Bag bølgende Aase i Vesteri ed
gik Lysets Snekke for Anker.
Og Mørket sig frem over Jorden sneg,
medens Glansen steg
helt op imod Himlens Tinde,
som lod nu den Dag, til hvis Bund jeg saa’,
de Skatte, den skjult havde baaret paa,
i Afskedsstunden fremskinne.
— Og gyldne Drømme, som blegned brat,
og Livsværdier, jeg ej fik fat,
og Haab, som svigted, fordi jeg sveg,
— steg manende frem for mit Minde.
Thi var det ej saa, at Dagen, der svandt,
og hvis Guldstrømme randt
uden Spor i Luftrummets Ørkner,
— afspejled mit Liv, som til nu det gled,
uden Alvor og Kraft, uden Maal og Med,
skjønt Skygger dets Løb alt mørkner.
Kan hænde, det gjemmer vel paa sin Bund
af unyttet Rigdom saa mangt et Fund,
som først mit Hjerte skal skue grant,
naar Døden dets Kilde størkner.

Sildig Vaar.
Tøv længer ej, o Foraarstid,
paa Tærsklen af Dit Rige!
Spænd ud Din lyse Silkeskærm
og ryst en broget Blomstersværm
af Dine Kjortelflige!
End rækker Vintrens Scepter hid:
en føje Stund er Solen blid,
— saa fyger atter Sneen hvid
henover Mark og Dige.
Alt længst drog Blænkerkjeden ud,
de tapre Vintergække;
saa pipped Crocusflokken smaat
med Safrangult, med Hvidt og Blaat
af hver en Rift og Sprække;
nys kom Rhabarbrens Purpurskud
og bragte Brev og Foraarsbud,
— men trods dens Kammerherreskrud
vil Vintren ej fortrække.
Nej, tværtimod! Den har i Nat
just spottet al Beregning
og paa hvert Rudeglar mod Nord
henaandet i en Akanthusfior
af ren korinthisk Tegning.
Tykt ligger over Sti og Krat
i bløde Lag dens hvide Vat;
— nu kan vi atter tage fat
med Skufning og med Fejning..
— — Tit frem, Du kjære Sol, og søg
blandt Stammerne i Lunden!
Lad Sneen smelte for Dit Blik
og synke som en Læskedrik
til Spirerne i Bunden!
Kys Knopperne paa Birk og Bøg,
og meld hver Kime og hvert Løg,
at Vintren — som saa tidt for Spøg —
snart er for Alvor svunden.
Saa skal Du se, hvor fort det gaar,
hvor rask Kostumet skifter.
Af Anemoner virkes brat
et Sølvmorsbrudeslæb, besat
med lyse Bregnevifter.
Og faar først Bøgen Krans i Haar,
da veed vi Alle, det er Vaar,
og Ingen tænker mer i Aar
paa Vinterens Bedrifter.
Barndomsminder.
Giv Tid, min Ven! Gaa ej saa fort,
en Hvil vi kan behøve.
Lad os ved Præstegaarden her
et Øjeblik fortøve.
I Huset er, saavidt jeg tror,
endnu ej Nogen vaagen —
Kom lad os træde indenfor
igjennem Havelaagen.
Hvor tydeligt dog Alting staar
i min Erindring ridset —
thi vid, det er mit Barndomshjem,
den gamle Bolig hisset.
Der siges, den skal sløjfes nu
og bygges om fra Grunden — —
Jeg maa dog se mit Livs Idyl,
før rent den er forsvunden.
Gaa med igjennem Haven, Ven,
og følg mig alle Vegne.
Hvert Minde fra den svundne Tid
skal tro jeg Dig betegne.
Tilgiv, om hvad Du ser, ej stort
af Interesse ejer —
Du veed, paa Mindets Vægtskaal er
det just det Smaa, der vejer.
Se Plænerne i Morgenlys
af Natteduggen vaade.
Fra Busk til Busk et Net er spændt
af fine Spindeltraade.
Hist ligger Lundens grønne Læ,
hvor Ask og Poppel luner —
dér skar som Dreng i mangt et Træ
jeg dybe Minderuner.
Ved Havens Udkant staar en Bænk,
i Ly af fire Linde —
Hvor var her svalt ved Sommertid,
og hvilken Duft herinde!
Foroven lød et stadigt Surr
af arbejdstravle Bier,
og nedenfor laa Engen grøn
med Blomsterbroderier. —
Her strækker sig mod Syd et Bed
i Gaardens hele Længde.
Dér gik jeg tidt om Aftnen ned
og stak Asparges i Mængde.
Og Længen hist, hvor Storken staar
paa Vagt med røde Hoser,
i Høsten var med Druer dækt
og gyldne Abrikoser. —
Nær Urtehaven med dens Kaal,
dens Jordbær, Bønner, Ærter —
Kastanietræet kupler sig
med tusend Blomsterkærter.
Mod Husets mosbegroede Tag
Løvværket tungt sig buer
til en Portal, hvorfra i Mag
man ind i Haven skuer.
Her fanged s e lv jeg første Gang
— det var i Pinseferien —
bag Løvets tungt udskaarne Hang
et Glimt som af Hesperien.
Solbrændt af Mairschen var jeg naaet
hid over Mark og Vænge
og smutted saa i Haven ind
bag om den søndre Længe.
Jeg var endnu et Købstadbarn
fra Byen hist ved Skoven;
der gik jeg til mit tolvte Aar,
blev lang og kaad og doven.
Men da saa Fader skifted Kald,
fik Sko den unge Fole —
jeg sendtes mange Mile bort
til den latinske Skole.
Nu skued jeg for første Gang
mit nye Hjem paa Landet.
Her var der Lys og Luft og Plads
langt mer end i det andet.
Set fra Kastaniens grønne Port
i Løvets mørke Ramme,
det tyktes mig saa nyt og stort,
— men inderst dog det samme.
Lunt laa det der med Vedbendløv
helt op til Tagets Mønning,
med blomstersnete Æbletrær
og Plænens Fløjelsgrønning;
og under Rødtjørnbuskens Flor,
den sarte lyserøde,
stod Moder selv med Solhat paa
og smilte mig imøde.
Da var det brat, som alt det Ny
og Fremmede var veget —
jeg følte grant i samme Stund,
at Hjemmet var mit eget.
— Ak, hvor hvert saadant lille Træk
man tydelig dog mindes —:
Monstro vel siden nogen Fryd
saa ren og barnlig findes? —
— Se Dammen her — tilforn Asyl
for fire dvaske Suder.
Et Træ med Fuglekirsebær
ud over Vandet luder.
Engang vor gamle Havemand
fra Grenen svaj og knudret
faldt som en altfor moden Frugt
paa Hovedet i Mudret. —
Hist staar det gamle Morbærtræ,
i tvende Parter kløvet;
her spredte vi ved Høstens Tid
Halmknipper under Løvet.
Hver Morgen var af sorte Bær
et Maaltid lagt til Rette,
og alle Fingerspidser blev
i den Tid violette. —
Ved Dammen er et Lysthus skjult,
tæt af Jasminer lukket.
Her har i Ferien jeg tidt
mig med en Bog forstukket.
Bag Løvgardinet stundom jeg
til Nabohuset kigged;
en solbrændt Bondepige sad
paa Tærsklen der og strikked. —
Se Træet her — oprindelig
med Kejserindepærer; —
En armlyk Vedbend som en Snog
sig tæt om Stammen snærer.
Det er sandsynligt, at der nu
ej mange Frugter kommer,
— men Træet selv staar evig grønt
i Vinter og i Sommer. —
Det store aabne Blomsterstrøg
var særlig Fars Arena;
her pranged Fuchsia, Levkøj,
Reseda, Phlox, Verbena.
Og svedes Huden altfor stærkt
af Sommersolens Lue,
saa aabned Nøddegangen hist
sin svale Klosterbue.
Dér var det, gamle Tante gik
og kvæged sig i Skyggen,
men faldt omkuld og hjælpeløs
blev liggende paa Ryggen.
Med udspændt Parasol og Hat
paa allersidste Mode
hun laa, til Nogen kom og fik
det stakkels Skind paa Fode. —
— I Ly af disse Æbletræer
og høje Solbærbuske,
dér sad — en Solskinsdag i Maj
kan tydelig jeg huske —
min syge Mo’r, saa fin og svag
med Kinden bleg og magret,
under det blomsterhvide Tag,
hvor Sommerfugle flagred.
Den lange triste Vintertid
som levende begraven,
fik første Gang i Dag hun Lov
at komme lidt i Haven.
Et Lærredssejl vi spændte da
til Skærm mod Middagssolen
og fik bag disse Buske lunt
placeret Lænestolen.
Jeg husker hendes glade Smil,
da hun herud blev baaren;
det var for hende jo et Spring
fra Vintren ind i Vaaren.
Lyksalig sad hun i sit Telt
som Abraham i Mamre
og drak en Luft af bedre Art
end den i Sygekamre. — —
Hist titter bag Syreners Hæk
to hvide Murstenspiller —
ikkun en Laage Havens Grund
fra Kirkegaarden skiller.
Hvor let den Levende dog blier
med Graven her fortrolig —
og dør man, har man ikke langt
ind til den sidste Bolig.
Her hviler de da, Arm og Rig,
Gammel og Ung i Fællig — —
Ak, Ven — lad mig alene her,
thi denne Plet er hellig.
Hin Mindets Kjede, som jeg bandt,
ved Tuen hisset ender.
Dér slutter jeg min Pilgrimsgang
og folder mine Hænder.
Thi hér — ej langt fra Kirkens Chor
og tæt ved Abildgaarden,
— saa tæt, at Blomstrets hvide Flor
kan vejres hid i Vaaren —
her lagdes, dengang Løvet faldt
ved mørke Jævndøgnstide
min Far, den gamle Præstemand,
ned ved sin Hustrus Side.
— — Farvel, min lyse Barndomsbo,
Farvel, hver Plet i Haven!
— Farvel, I dyrebare To,
som hvile her i Graven!
Højt staar alt Solen, peger frem
paa Vejen, jeg skal drage. —
Saa lad det Svundne træde da
i Sjælens Dyb tilbage.
— Men Mindets Vemod som en Dug
skal Livets Blomst forfriske
og som et dæmpet Aftensuk
igjennem Hjertet hviske.
Lad Tiden give for min Vaar
mig vissent Løv i Bytte —
i uforkrænket Skønhed staar
min Barndoms lyse Mythe!

SLUTSEKTION

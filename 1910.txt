KILDE:Aage Berntsen: _Fiol og Sækkepibe_, Gyldendalske Boghandel, Nordisk Forlag, Kbh., 1910
DIGTER:berntsen
FACSIMILE:115308043545-color.pdf
FACSIMILE-SIDER:137
TITELBLAD:Aage Berntsen / Fiol og Sækkepibe / Digte // København og Kristania / Gyldendalske Boghandel / Nordisk Forlag / MDCCCCX
NOTE:Afsnittet Arendse indledes med mottoet ,,Det er ikke hvordan du har levet, det er hvad din Sjæl er blevet.''

T:Sommermorgen
F:Jeg vaagnede en Morgenstund
SIDE:9-10

Jeg vaagnede en Morgenstund
    ved Fugles Solskinsfløjten,
ved store Træers Sommersus
    og Bølgers Skvalp og Sprøjten.

Jeg vandred gennem dugget Græs
    og over revne Gange;
jeg nynned og jeg brummed som
    en lige løsladt Fange.

Se, Sundet ligger blegt og blankt
    og fanger Solens Mønter.
Af Varmedisen slørede
    er Hveens gule Pynter.

Fra Badetrappens vaade Brædt
    jeg stirrer ned i Vandet,
der koldt og glasklart aabenbarer
    Rillerne i Sandet.

Henover Tangens sorte Skov
    fremvralter blege Gopler.
Mod Trappen klukker blanke Skvalp
    og danner skøre Bobler.

Et Spring - og Vandet favner mig
    med stærk og salig Gysen.
Fra Land et Pigebarn ser til,
    (jeg saa Empirekysen).

- Himlens blaa Fajanceskaal,
    og Solens gyldne Kande
har overgydt min Sjæl med Fryd,
    har fyldt den til dens Rande.

O karske Sommermorgenstund
    med Duft af Hav og Havers Hang -
jeg svimler af min egen Kraft,
    og Hjærtet løber fuldt af Sang.


T:Den lyse Nat
F:Den lyse Nat, den lyse Nat er inde
SIDE:11-12

Den lyse Nat, den lyse Nat er inde
med Hyldeduft og Tjørneblomsters Rus.
De sorte Kragers Skræppen er forstummet,
og døet hen er Blæstens Suk og Sus.
Igennem Nattens Sølvlys durer Toner,
et Orgel bruser i et ensomt Hus.

Tre lange Fiskerdrenge ler og fløjter
og giver Djævelen i Orglets Dur;
med kaade Raab de kaster klingre Mønter
mod Fiskerhusets lave, gule Mur.
I trange Stuer sidder gamle Sjæle
i gamle Lemmers skrøbelige Bur.

Et Orgel durer vældigt gennem Natten
udover Øresundets blanke Bad.
Er det mon En, der spiller Verden fra sig,
til Sjælen staar alene - rank og glad.
De Gamle lytter bag de lave Karme
og synker hen i Fred som Hyldens Blad.

De blanke Bølgetænder saver taktfast
og sindigt i den sejge brune Tang.
De mørke Toner munder i en Salme
om Paradis og Sjælens Pilgrimsgang;
bag Karmen rokker Hoveder andægtigt,
mens Natten fyldes af den fromme Sang.

T:Stormen
F:De svære Skyer krummer sig
SIDE:13-14

De svære Skyer krummer sig
som Kæmpeokser i et Spand,
der pløjer Fure op og ned
igennem sort og iskoldt Vand,
mens Stjærner lyse
paa Himlens Bund som Glimmersand.

Og Stormen knuger Svøbens Skaft
og muntrer Spandet med sin Sang -
den runger i det øde Rum,
den naar min Stue lav og trang
og ildner Sjælen
og letter Fodens trætte Gang.

Ho hej, mit gæve Oksespand
drag Ploven gennem stridig Muld,
mens alle Himlens Stjærner smaa
og Maanen lyser paa min Puld,
og Natteduggen
sig klæber til min Trøjes Uld.

Vi træder trofast, træder tungt,
vi pløjer mod det fjærne Maal,
saa Sveden hagler af vort Skind,
vi pløjer under Kragers Skraal.
Vi _vil_ til Maalet!
Og trodsigt skingrer Plovens Staal.

Den Plovmandssang, den Plovmandssang,
den kalder mægtigt paa mit Mod,
den styrker mig og gør mig glad,
og fast jeg træder paa min Fod,
thi Nattestormen
og Sjælen er af samme Rod.

T:Høstnat
F:Det vaade Nattesus
SIDE:15-17

Det vaade Nattesus
har gemt sig bort i Lindens sorte Krone;
der hvisker det, saa alle Blade skælver,
om Satan og hans Trone.
Mor, Mor,
det banker paa min Rude.

Det skriger hæst
fra Kirketaarnets store, dybe Glugger.
Et Steds i Mørket
et Vandløb blødt og sagte klukker - klukker.
Mor, Mor,
det banker paa min Rude.

Den sorte Hund,
den gamle sorte Hund i Galgebakken,
lister lydløst bagved Vandringsmanden,
napper ham med sylspids Tand i Frakken.
Mor, Mor,
det banker paa min Rude.

Og hvid af Skræk
han smøger Frakken af sig - løber, skælver -
hen under dunkle Kroner,
der over Landevejens blege Støv sig hvælver.
Mor, Mor,
det banker paa min Rude.

Det græder spædt i Natten.
Mod Ruden basker Gren og Vildvinsranke.
Det knager i Altanens Brædder.
Og skræmt og bange blir hver Barnetanke.
Mor, Mor,
det banker paa min Rude.

I Sovekamrets Mørke
det pusler underligt i alle Kroge.
Gardinet rører sig
og hvisler over Gulvet, som krøb der sorte Snoge.
Mor, Mor,
det banker paa min Rude.

Barnet klynker ræd.
Paa Taget hviner ,,Hanen'' i sit Hængsel.
Barnet ber sin Aftenbøn igen, igen -
springer klam af Sved fra Sengens Fængsel,
løber gennem Gangens kolde Tomhed,
hvis Vindu gaber ind i Nattegyset,
aabner hastigt Døren ind til Dagligstuen,
- dèr sidder Far og Mor i Lampelyset.
Mor, Mor,
det bankede paa min Rude.

T:Den fremmede Rytter
F:Og Døden red over Syvbjørnebroen
SIDE:18-20

Og Døden red over Syvbjørnebroen.
Hum-plum, hum-plum.
Det lød som Plejlenes Slag i Loen.
Eja, eja.
Krager skreg om hans brede Hat,
der skygged som Høstens dybeste Nat.
Hum-plum.

Da Døden kom til Udliggerhuset.
Hum-plum, hum-plum.
Kaldte en Stemme i Nattesuset.
Eja, eja.
Det var den gamle Per Røgter, der jamred:
Aa, læg mig til Hvile i Kistekamret.
Hum-plum.

Og Døden red til Syvbjørnegaarden.
Hum-plum, hum-plum.
Det var en duftende Nat i Vaaren.
Eja, eja.
Bag Løvet fløjtede Nattergale.
Han standsed i Skæret fra Gaardens Sale.
Hum-plum.

Ved Jærnringen bandt han den skimlede Krikke.
Hum-plum, hum-plum.
Og gav den af Bryggerskarret at drikke.
Eja, eja.
Saa skred han opad den store Trappe.
Orme dryssede fra hans Kappe.
Hum-plum.

Han trampede ind i den høje Stue.
Hum-plum, hum-plum.
Og bukkede dybt for den skønne Frue.
Eja, eja.
Hun blegned og greb til sit lille Hjærte.
Uroligt blafrede Sølvstagens Kærte.
Hum-plum.

Og Herren paa Gaarden langed til Sværdet.
Hum-plum, hum-plum.
Og hugged og stak, men hen i Været.
Eja, eja.
Den fremmede Rytter var løs som Luften,
han fyldte kun Stuen med Dødningeduften.
Hum-plum.

Og Fruen jamred: Aa, lad mig leve!
Hum-plum, hum-plum.
Min Ægtemand gør Jer gærne til Greve!
Eja, eja.
Men Rytteren greb om den knitrende Kjole.
Fruen vælted to Gyldenlærsstole.
Hum-plum.

Saa kvalte han hendes Graad i sin Kappe.
Hum-plum.
Og bar hende ned ad den store Trappe.
Hum-plum, hum-plum.
Men da dé kom til Udliggerhuset,
kaldte en Stemme i Nattesuset.
Eja, eja.

Det var den gamle Per Røgter, der jamred.
Hum-plum, hum-plum.
Aa, læg mig til Hvile i Kistekamret.
Eja, eja.
Men Døden red over Syvbjørnebroen,
det lød som Plejlenes Slag i Loen.
Hum-plum.

T:Tubalkain
F:Tubalkain træder den stønnende Bælg
SIDE:21-22
N:Cf. <xref bibel="bibel1mose04,22" />

Tubalkain træder den stønnende Bælg
helst i de dybe Nætter.
Gnisterne fyger fra Essens Svælg
som gyldne, brat falmende Pletter.
Duften af Blomster og Skovens Løv
stryger hans Ansigts svedige Støv.

Dyrenes Konge, der langsomt vandrer
til Floden med baskende Hale
gennem det solskinstørrede Græs,
der dugges i Aftensvale,
skær han i Kobberets røde Bund,
dèr staar den som sov den med snærrende Mund.

De spraglede Fugle, der skræpper bag Løvet,
danner han efter med Flid,
kunstfærdig hamret af Kobber og Jærn
og Dyretand hudglat, hvid;
og Naama, der bringer ham Blomster og Kys,
ridser han midt i et Blomsterdrys.

Naama lokker for Rørfløjtens Tone,
puster med dugfrisk Mund -
Tonen kommer - snart klukkende lystig,
snart sorgfuld fra Rørfløjtens Bund.
Naama ser paa hans Billedværk,
klapper hans Haand, der er brun og stærk.

De gæve Hyrder vandrer forbi
i den skumrende Aftenstund,
standser og ser paa den mørke Smed
mod Essens lysende Grund,
maaber en Stund paa hans Billedskat,
vandrer bort i den duggede Nat.

Tubalkains Mundvige krænger sig ned:
Haa, Seth med Dit Faarehjærte!
Du nyttige Hyrde, der driver Din Hjord
og glipper mod Nætternes Kærte -
Verden gaar fremad Dag for Dag
i Trit med Din vraltende Hyrdebag.

Verden - Dit Billed hamrer jeg ud
i Kobberets røde Bund:
Dyr og Blomster og Sol og Maane
og Naama med leende Mund -
Du Hjord, der vandrer med gumlende Kværk,
hvad skøtter vel Du om mit Billedværk.

T:Circus Birbam
F:Circus Birbam, Circus Birbam!
SIDE:23-26

Circus Birbam, Circus Birbam!
Klowner og dresserte Heste,
Tandatleten, Truppen Wrowsky,
Circus Birbam er det bedste.

To hæse Klowner staar paa en Bænk
som Madding for den ærede Hob.

Circus Birbam, Circus Birbam!
Se kun indenfor de Damer!
Grove Vitser grines, jamres
fra de levende Reklamer.

Direktørens Frue
sidder som en Melsæk ved Kassen.

Klownen Bikke laver Krumspring,
smider Frakken, smider Vesten.
Signor Patti, født Johansen,
entrer fuld af Ynde Hesten.

Herregaardens svenske Karle
ryger lange, osende Cigarer.

Gennem Luften i Trapezen
hvirvler, saa man gyser bange,
en forpjusket, kridtet Pige
lang og kælen som en Slange.

Søndagsklædte Husmandskoner
sluger det Hele med klare Øjne.

Hornorchestrets falske Toner
fylder ublufærdigt Luften.
Som en Pris i Godtfolks brave
Næser kradser Gøglerduften.

Aa, vi er jo alle Gøglere
i Livets Landsbycircus
med Haab om bedre Tilbud
i Stjærnernes Storstæder.

Vi kridter vore Fjæs
og sværter os dybsindige Rynker
og sminker os et Smil til -
men bag Circusgangen
i vort halvmørke Lønkammer
ser Spejlstumpen
vore forgrædte Øjne.

Men vé den, der ikke gør sin Pligt
i Manegen!
Han bliver hældt ud af Direktøren.

O, Du haardhændede Liv,
Du smaatbetalende Circusdirektør!

Ogsaa jeg er engageret
i Circus Mundi -
jeg puster paa Sækkepibe,
saa Nabolavets Hunde vaander sig.

Jeg filer paa Fedel,
og Tonerne sprutter mig om Ørerne som Ildsluer
- synes jeg selv,
eller stryger mine Kinder som skønne, højtstænglede Blomster
- synes jeg selv,
eller spræller som blanke, lystige Insekter
- synes jeg selv.

Og alligevel
er der nogen, der kaster med raadne Æbler!

Oho -
jeg har støvet min Bue til
paa Hjærtets rødgyldne Harpixklump.

Det er slet ikke Jer, jeg spiller for!
Ude bag Circusgangen
sidder der En med milde, falkegraa Øjne
og lytter -
i hendes trofaste Hænder
ligger Harpixklumpen.

T:Nyboder
F:Se, Regnen er hørt op - som gennem Taarer
SIDE:27-29

Se, Regnen er hørt op - som gennem Taarer
mod Jorden smiler Nattens skønne Kloder.
Fra røde Tagskæg drypper Bygens Draaber.
Det er den milde Majnat i Nyboder.

Fra brede Gaders Nat, hvor Buelamper
i Mulmet syder svagt som Sølvinsekter,
jeg vandrer mod Nyboders lave Fluse.
O, Drøm om gammel Tid og døde Slægter.

Støt stolprende paa Gadens runde Stene
jeg venter hvert Minut at se en Vægter
med Skindkabuds og pigget Morgenstjærne --•
mod Lommelærkens Kluk hans Strube smægter.

Af Væde glinser alle røde Tage,
i dybe Rendestene bobler Floder,
og midt paa Gaden staar den gamle Pumpe.
Hvor Natten dog er stille i Nyboder.

Bag lukte Skodder sover alle Sjæle.
Bedstefaders Næse højlydt snorker.
De gamle, trætte Hænder har han foldet,
de gamle Hænder intet mere orker.

Og Majkens gyldne Lokkefylde hviler
svagt duftende paa Sengens hvide Pude.
Lunt i sin lille Rede ligger Majken.
- Drømmer Du om mig, der gaar herude?

Er Lykken da i disse lave Stuer,
hvor røde Hyacinther fylder Luften
med sød og sagte Sitren, og hvor Majken
med længselsfulde Suk indaander Duften.

Med Smil om Mund og gode brune Øjne
Du venter mig, Du venter mig - forgæves.
Det store Guldkors i den sorte Kæde
af Aandedraget sænkes tyst og hæves.

Ak, lille Majken, vent mig ikke mere,
den store Verden lokker mig og drager.
Der kommer vel en Tid, hvor jeg mod Majken
og Hyacinther længes - og forsager.

Der kommer vel en Tid, hvor Hjærtet higer
mod Hvile og mod Hverdagstankers Lykke,
en Tid, hvor det er Sjælens største Ønske
et Kys paa Majkens lille Haand at trykke.

- -

Sært, som en magisk Lygte, luer Maanen,
den store Verden drager mig og lokker,
og Tanken om de lave Stuers Lykke
er som en Klang af fjærne, gyldne Klokker.

T:Den unge Oehlenschlæger
F:Du vandrer frem i Foraarsaftnens vaade Skumring
SIDE:30-31
N:oehlenschlaeger
NOTE:Se <xref poem="oehlen2002101107"/>.

Du vandrer frem i Foraarsaftnens vaade Skumring,
der svøber Lindens Krone i sit sarte Graa.
Den friske Brise krydres stærkt af Vaarens Blomster,
og Stjærner pibler frem - nu falder Natten paa.

Du vandrer ynglingslank i blanke Kravestøvler,
den tynde Knapstok svipper lystigt bag Din Ryg.
Dit stolte, brune Lokkehoved bærer Hatten,
der er sat paa med et forsorent fornemt Tryk.

Hvem skal du møde, unge Adam Oehlenschlæger.
Du smiler lønligt - er det Stævnemødets Stund -
Dit Øje spejder mellem Silkesjal, der flagrer,
Din Læbe længes mod en smuk forpustet Mund -.

Nej, intet Pigehjærte banker Dig i Møde,
Du ænser ikke Stadens kaade Pigeflok.
-- Nu falder Natten paa med Duft af Foraarshaver,
højt bag de mørke Kroner skælver ,,Freja's Rok''.

Du er jo selv en Vaar, en svimmel, bristefærdig,
der drømmer, drømmer om den store Sommers Frugt.
Du unge Digter, spæde, kække Ørneunge,
der løfter Vingen trodsigstolt til Ørneflugt.

Det synger i Dit Sind med dybe, skønne Toner,
Dit Hjærte lytter andagtsfuldt og hvisker: Bliv!
Og Digtet bliver - baaret fast af Ordets Hænder,
de kære Hænder, som Du gav Din Sjæl, Dit Liv.

T:A. S. Ørsted
F:Du luder tungt Dit skønne Broncehoved
SIDE:32-33
N:A. S. Ørsted (1778-1860), retslærd og politiker.
TODO: Indsæt portrættet https://commons.wikimedia.org/wiki/File:Ørsted,_Anders_Sandøe_(av_Christian_Albrecht_Jensen_cirka_1840).jpg

Du luder tungt Dit skønne Broncehoved
og skuer langt ud over Parkens Trær,
langt over Petri Kirkes gyldne Hane,
der baskende det fromme Guldkors bær.
Du ser langt ind i Himlens fjærne BIaanen
med roligt, stjærnekøligt Vismandsblik -
har ingen nyfødt Morgen rørt Dit Hjærte
til Svulmen ved sit gyldne Solskinsstik?

Se, Krager flakser rundt paa sorte Vinger
og sætter sig paa Lindens nøgne Gren,
og trinde Maager staar i dybe Tanker
paa deres rosenrøde Sprinkelben,
og Svaner glider sagte over Vandet
som Hænders Kærtegn paa en kilden Hud -
Du ænser det slet ikke, Anders Ørsted,
Du troner stum, ufølsom som en Gud.

Du røres ej af Vandrefugles Klagen,
af Foraarsaftners pigesarte Rødt,
af Sommerdages modervarme Mildhed,
thi Hjærtet i Dit Broncebryst er dødt.
Og Blæsten bærer Raab af Børn, der leger,
og Stadens Brusen naar Dit Øres Bund,
og Pigelatter kvidrer gennem Luften -
den hverken klager eller ler, Din Mund.

Du luder tungt Dit skønne Broncehoved -.
Jeg ønsker tidt, mit Hjærte var som Dit
forhærdet, uden Sorger, uden Glæde,
den store Strid det havde sejrrigt stridt.
- Dit Blik er herskerroligt, tungt af Tanker,
mod fjærne Stjærner bærer det Din Sjæl,
der tilgav helt og glemte - stolt, højmodig -
hvad Verden tramped med sin onde Hæl.


T:Peter Willemoes
F:I Raadhushallens havblaa Skumring staar Du
SIDE:34-35
N:Peter Willemos (1783-1808), søofficer.

I Raadhushallens havblaa Skumring staar Du
i Bronce støbt - en slank og frejdig Fyr.
Dit Drengehoved bærer Løjtnantshatten,
Din Drengetanke er af Ungdom yr.
Her drømmer Du i Hallens tyste Skumring
i Evighed Din stolte Broncedrøm,
der er som salte Stormes djærve Brusen,
der er som klare Bølgers tunge Strøm.

Mit danske Hjærte banker tungt begejstret,
hvergang jeg ser Din Bronce, Willemoes.
- Jeg ser Dig staa paa Flaadebatteriet
indhyllet i Kanoners sortgraa Os.
De klare Øjne spejder op i Vejret
mod Nelsons ,,Elefant'', der gaar paa Rov.
Igennem Taaget brøler Malmkanoner,
og Jærnet furer Vandet som en Plov.        

Jeg ser Dig gaa paa bonetblanke Gulve
med frejdigt Sømandssmil i Mundens Vig
og træde djærvt i Dameslæbets Bølger,
mens Øjet glimter i den kaade Krig.
Jeg ser Din brune Næve varsomt klemme
en Pigemidjes sarte Silkestof -
to Læber skælver svagt og søger Dine,
_Du_ smiler sejerslystig til Din Slof.

- - -

Det var en Foraarskvæld ved Sjællandsodde,
Du stod paa Linieskibets høje Skanse,
saa' Engelskmandens statelige Skuder
med Sejersdundren over Søen danse.
Da brast Dit Drengeblik, da tav Dit Hjærte,
da vaklede Din senestærke Fod,
med Blodets røde Flæderstegn paa Brystet
Du segned som en Eg med søndret Rod.

Ja, som en Eg, der stærk af unge Safter
mod Himlen skyder med sin grønne Top -
et herligt Tømmer, stærkest Træ i Skoven,
som ingen Vinterstorm kan rykke op,
kun Dødens Økse kan det grusomt fælde -
O Egetræer blandt sygt forkrøblet Krat!
Men nye Ege kan af Bunden spire
og næres sødt af Dug i Mindets Nat.

T:Garden
F:Saa tidt jeg hører de buldrende Trommer
SIDE:36-37

Saa tidt jeg hører de buldrende Trommer
og Messingtrompeternes Gny,
knuger jeg Haanden, som bar den et Værge,
der vandt sig uvisnelig Ry.
Er det Minder i Sjælen om Fædrenes Fejder,
eller Ridt under Dannebrogs Dug,
til de segned af Hesten, og Hjærteblodet
væded den groende Rug.

De lystige Trommer skramler og buldrer,
saa stemmer Trompeterne i.
Vinduer aabnes, Ansigter ler
ved den smældende Krigsmelodi.
Det er Garden, der kommer - med Bjørneskindshuer
og skinnende hvidt Bandolér.
Soldaternes Øjne, som brogede Perler,
stift frem under Skindhuen ser.

Og lurvede Fyre mod Fliserne tramper
i Takt med Trompeternes Gny.
Hvad er det, der ildner dem - lystigt og hedt,
saa de ranker sig kække og kry -
og Smaadrenge skræver med vældige Skridt
over Stenbroens toppede Sten,
for at vandre i samme tungt drønende Takt,
som Gardisternes himmelblaa Ben.

De drejer om Hjørnet. Trompeternes Skingren
blir døvet af Storbyens Larm.
Stupigen lukker langsomt sit Vindu,
staar længe ved Vinduets Karm.
Godtfolk vender tilbage til Døgnet -
det var Garden, der drøned forbi
med Bjørneskindshuer og hvidt Bandolér
til en skingrende Krigsmelodi.

Er det Minder i Sjælen om Fædrenes Fejder
med Klinger, der længst gik af Brug,
er det Minder om Fædrenes trofaste Ridt
under Dannebrogs pjaltede Dug -
men saa tidt jeg hører de buldrende Trommer
og Messingtrompeternes Gny,
knuger jeg Haanden, som bar den et Værge,
der vandt sig uvisnelig Ry.

SEKTION:Arendse

T:Den Ventede
F:Flammerne buldre i Kakkelovnen
SIDE:41-42

Flammerne buldre i Kakkelovnen.
Høstregnen vælder derude.
Søvnløs hviler jeg Kinden i Haanden,
med Albuen dybt i min Pude.

Luerne slikke derinde som Tunger
bag Ovnristens kantede Tænder.
Søvnløs rækker jeg Haanden ud
efter Dig, som jeg ikke kender.

Lytter Du nu, som jeg, til Regnen,
der risler mod nattegraa Ruder,
medens med langsomme Fingre Du løser
Din Haarsætnings duftende Knuder.

Møder Du nu med tankefuld Undren
i Spejlet Dit levende Billed
mystisk belyst af den sydende Lampe,
som nys paa Komoden Du stilled.

Sidder Du nu, halvt afklædt, ved Spejlet
og grunder med halvlukte Øjne.
_Gaber Du_ - yndig og søvnig og strækker
Armene runde og nøgne.

Eller - rækker i Mørket forgæves
Du ud Dine ventende Hænder,
ligger Du søvnløs og ene og tænker
paa mig, som Du ikke kender.

T:Dagen var graa -
F:Dagen var graa, og den sildige Skumring er graa
SIDE:43

Dagen var graa, og den sildige Skumring er graa.
Fra Tagskæget drypper, ustandseligt, Høstregnens Draaber.
Træerne svajer som Drukne i Aftenblæsten.
En Barnestemme langt inde i Skumringen raaber.

Vinteren griber med Isklo den rullende Jord
og spyer den over med Sne og kvælende Taage.
Menneskesjælene vandrer i Hi og drømmer,
at Vaaren aabner sin blomsterbekransede Laage.

Dagen var graa, og den sildige Skumring er graa,
og graa er min Tanke og klam som de drivende Byger.
Trofast, taalmodigt jeg venter min Æbleblomstring
og Jer, I Vinde, der svangre med Blomsterstøv fyger.

Dig har jeg ventet, min Skæbne, min blomstrende Vaar,
har ventet Dig Nætter og Morgner og solhede Dage,
kommer Du nu i den sildige, vaade Skumring
og slukker tyst, med Din Jomfrumunds Kærtegn, min Klage.

T:Smilet
F:Jeg elsker den duggede Skumring
SIDE:44-45

Jeg elsker den duggede Skumring,
naar Aftenen falder paa,
og Kvinder med yndefuldt dvælende
Skridt over Flisen gaa,

naar Buelamperne lyser,
som trinde, sølvblege Maaner,
paa Gaden, der lunefuldt kroget
nedad mod Torvet skraaner.

Omnibusserne duve tungt
forbi mig nærved min Arm;
den krumme, trælagte Gade
mildner Vognenes Larm.

Alt det, min Tanke stred med,
al Dagens rastløse Id,
blegner og smuldrer, jeg vandrer
og glemmer Time og Tid.

Jeg vandrer langsomt og nynner
i Skumringens blege Stund.
Der er en Fryd ved et hemmeligt
Smil om en Kvindes Mund.

Der er en Fryd ved et stjaalent Smil,
der hemmeligt, blidt mig naar -
det er som den gyldne Sitren
i Luften, der varsler om Vaar.

Det er som en Vaardags Solskin
undseelig mildt og blidt.
Én Vaar og ét Smil over alle
mindes min Tanke tidt.


T:Forgæves
F:Jeg vandrede forgæves
SIDE:46-47
N:heine

Jeg vandrede forgæves
i Gadens Solskinstrængsel.
Jeg mærked ikke Træthed,
blev baaret af min Længsel.

Smaa Laksko klapped Flisen,
og Silkeskørter knitred.
Et Steds i Solskinshavet
et Stænk Violduft sitred.

Dèr vaded unge Lapse
med Ben som Elefanter,
dèr vugged smækre Yachter
med dristigt svungne Spanter.

Dèr duved Pæreskuder,
og gamle brede Pramme.
Og Baand og Vimpler smelded
i Foraarssolens Flamme.

Jeg søgte Dig i Stimlen,
jeg søgte Dig forgæves,
Dit lyse Smil, Dit Bryst, der blidt
af Aandedraget hæves.

Din kyske Jomfrunakke,
hvorover gyldne Krøller
sig rulle tungt som Søer,
der over Stranden skyller.

Saa gik jeg hjem - mismodig
og læste Heinrich Heine,
og Verset græd og sukked
paa hans og mine Vegne.

T:Dit Blik -
F:Dit Blik med høflig Kulde
SIDE:48-49

Dit Blik med høflig Kulde
ved mine Øjne dvæler -
jeg har en Klump i Halsen,
der klemmer mig og kvæler.
Hvor Dine Ord er rolige!
Aa, denne Hverdagstone -
jeg længes sindssvagt efter Ord
kærtegnende, fortrolige.

Jeg sanser svagt Parfumen,
der aander fra Din Kjole.
Det snurrer i min Hjærne
som tusind gyldne Sole;
og Du er den, der skaber dem -
en Gud, der halvt i Tanker
former Solsystemer
og halvt i Tanker taber dem.

Ak, løj de, Dine Øjne,
_hin_ stille Solfaldstime,
vi vandred gennem Strøgets dumme,
sprælske Fiskestime -.
Jeg tro’de det utrolige
hin Aften, at Dit Blik, Dit Smil
og Dine Ord var
kærtegnende, fortrolige.

T:Festen
F:Er det kun i Festens Timer
SIDE:50-51

Er det kun i Festens Timer,
at jeg drages mod Din slanke,
blomsterskære Pigeskønhed -
at Du er min Tankes Tanke.

Denne dybe, søde Uro -
er det Natten, er det Vinen,
er det Roserne paa Dugen,
er det Fløjten, Violinen,

som faar Sindet til at svulme,
som faar Sjælen til at gyse -
eller er det bare Tanken
om Dit Smil, det blomsterlyse.

Er Du den, jeg vented længe,
længselsfuld til alle Tider.
Aa, de dumme, glade Stemmer
skingrer op fra alle Sider.

Holder Taler, synger Sange
- Vinen stænker fra Pokalen.
Fjærnt fra Festen gaar min Tanke,
selv jeg sidder stum i Salen.

- -

Er det kun i Festens Timer
efter golde Dages Tørke,
at Du er mit Sind som Solskin
i dets tunge Vintermørke -.

T:Nu er Du saa stille -
F:Nu er Du saa stille, mit Hjærte
SIDE:52

Nu er Du saa stille, mit Hjærte,
og hamrer saa fredelig roligt.
Med Haanden jeg mærker Din Dunken
ustandseligt, blødt og fortroligt.

Og dog er det Foraarets Tider,
det dirrer i Luften af Grøde.
Som Gnister i Vaarnattens Esse
Stjærnerne sprude og gløde.

Ja, nu er det Foraarets Tider,
og Du, Du har mødt mig med Smilen.
Der var i Din tyveaars Ungpigegang
en nynnende, vuggende Hvilen.

Og dog er Du stille, mit Hjærte,
trods Vaarvindens kildrende Vildhed,
trods Blodets ustyrlige Ungdom,
og trods _Dine_ Øjnes Mildhed.

Min Sjæl, der vansmægted saa længe
i langsomt henglidende Døgne,
mødte med ængstelig Undren
Dine skønne, troskyldige Øjne.

T:Foraarsaften
F:Vi havde siddet paa den gamle Knejpe
SIDE:53-54

Vi havde siddet paa den gamle Knejpe,
og det var bleven Aften, før vi vidste,
og ingen havde set det hvide Dagslys
i Aftenhimlens Marmorkumme briste.

Saa vandrede vi langsomt henad Gaden
og snakkede og bakkede paa Piben,
mens i den milde Aften slanke Kvinder
imod os svulmede langs Fortovsstriben.

Og bag de halvvejslukte Laag jeg mødte Øjne,
der loved alt hvad djævelsk er og dejligt -
det var som vandred spændende Romaner
i Guldsnit mig forbi, alt for belejligt.

  Vig fra mig, Satanelle. Ak, vig fra mig!
Mit Hjærte er saa svagt ved Foraarstider.
Hvor er den eneste, min Sjæl tilbeder -
hvor er Du, ser Du ikke, hvor jeg strider.

Aa, tag mig til Dit gode Pigehjærte,
behold mig trofast alle mine Dage.
Jeg giver Dig mit stakkels Digterhjærte,
jeg giver Dig det helt og uden Klage.

Jeg giver Dig min Sjæl og al min Længsel,
jeg giver Dig mit Liv! Aa, tag mig til Dig
Den milde Foraarsaften gør mig troløs,
og djævelsk slanke Kvinder smiler til mig.

T:Bønfaldelse
F:Aa, lad mig græde ud i Dine Arme
SIDE:55

Aa, lad mig græde ud i Dine Arme
og tvætte bort med Graadens bitre Strømme
min røde Ungdoms helvedshede Daarskab,
der er som Mareridt og onde Drømme.

Ja, lad mig græde ud i Dine Arme,
uværdig til at hvile ved Dit Hjærte,
thi jeg har flakket om med lukte Øjne
og ikke villet se den blide Kærte.

Men stadig lyste Kærten i min Ungdoms
forvirrende og afgrundssorte Skove.
- Tag mig til Dig, tag mig naadigt til Dig,
og gem mig i Din Jomfrufavns Alkove!

Og lad mig græde ud og atter smile
taknemlig stille op mod Dine Øjne,
og lad mig tro, min Ungdoms røde Daarskab
var stygge Syner kun og onde Løgne.

Du er som lyse Foraarsmorgners tyste,
forunderlige Sus i grønne Kroner,
og andagtsfuldt, i Støvet for Din Mildhed,
mit Hjærte synger dybe Salmetoner.

T:Vaaren
F:Vaaren er kommet saa stærk i Aar
SIDE:56

Vaaren er kommet saa stærk i Aar,
følger mig, hvor jeg staar og gaar
lange Dage og Nætter.
Med smilende Læber kom den imod mig,
sagde, den aldrig forlod mig.

Vaaren er kommet saa stærk i Aar,
Porten er brudt til min mørke Gaard,
Vaaren hersker derinde.
Den hersker med Mildheds Vælde
og ler som en glad lille Bjælde.

Er Du da den store Kærlighedsvaar,
der langt om længe mit Hjærte naar
som en ængstelig Susen i Løvet.
Mit Hjærte, der var saa bedrøvet,
nu knuges Du glad i Støvet.

T:Erklæringen
F:Jeg havde skrevet til Dig og forklaret
SIDE:57-58

Jeg havde skrevet til Dig og forklaret,
at jeg af Elskovstanker var belejret,
at Hælene jeg vandred skæve for at se Dig,
at helt Din Mildhed havde mig besejret.

Jeg havde skrevet til Dig pint af Uro
og tirret taabelig af Tvivl og Længsel,
saa gemte jeg min Kærlighedserklæring
i Ordets spinkle, sorte Gitterfængsel.

Du svared mig, Du svared mig omsider
og bad mig slaa de Tanker ud af Hodet:
Vi kendte jo saa lidt, saa lidt hinanden.
Dit Brev gød kolde Strømme mig i Blodet.

Aa, jeg har kendt Din Sjæl fra første Møde,
den røbed straks sin hjærtensgode Mildhed,
dens Billed gemte jeg bag Døgnets Drømme,
bag mine Tankers helvedsrøde Vildhed.

Nu banker alle Pulse og mit Hjærte roligt,
nu er jeg lettet for den tunge Byrde
af Tvivl - jeg véd, _Du_ elsker ikke -
og tyer til Fløjten som en anden Hyrde.

Ja, det var taabeligt og uforsigtigt
at demaskere sig og frækt erklære,
at Du var den blandt alle Jordens Kvinder,
jeg sagte vilde nævne: Hjærtenskære.

Men jeg er fuld af Haab som bare Fanden,
mens _hun_ er rejst til Jyllands mørke Zoner,
gaar jeg omkring i foraarsvaade Gader
aflokkende min Fløjte lyse Toner.


T:Med hævet Hoved
F:Med hævet Hoved gaar jeg rundt paa Jorden
SIDE:59-60

Med hævet Hoved gaar jeg rundt paa Jorden,
- - vær stille Hjærte - medens Foraarsbyger
med spinkle Toner gennem Døgnet drager,
og Æbleblomsterne for muntre Vinde fyger.

Med hævet Hoved og med Smil om Læben -
og saadan, netop saadan skal Du se mig,
hvis vore Veje én Gang atter mødes,
beleven, sorgløst høflig vil jeg té mig.

Og ligegyldige og glade ord skal slynges
i skønne Krumspring fra min muntre Tunge -
ærbødigt kølige er mine Øjne,
og Latterstorme puster fra min Lunge.

Min Længsel er en gammel Hund med Mundkurv,
den skurer Tænder i sit dunkle Hus,
men Lyden slukkes i det store Vognbrus -.
Hør, Døgnets Vognhjul over Vejens Grus.

Og Du kan være tryg og ganske rolig,
den gamle Hund kan ikke mere bide.
Den Angst og Møje samme Hund mig volder,
den skal Du aldrig, aldrig faa at vide.

Men nu er vore Veje vidt adskilte,
thi saadan er det jo min Skæbne vil -
her gaar jeg rundt med kækt og hævet Hoved
og trøster mig ved fattigt Fløjtespil.

T:Æbletræerne
F:Æbletræerne stod i Blomst
SIDE:61

Æbletræerne stod i Blomst,
da jeg kom til Din Faders Hus.
Vaarbrisen bragte mig Blomsterduft,
da jeg gik over Havens Grus.

Vaarbrisen bragte mig Blomsterduft
af Syrener i Havens Hegn.
Fjærnt i den blaanende Aftenstund
hang Maanens Perlemorstegn.

Rødmende svagt som en Æbleblomst,
der er fyldt af Forventning sød,
rakte Du mod mig Din lille Haand,
der ordløst Velkommen bød.

T:Frokosten
F:Vi sidder alle om det store Bord
SIDE:62

Vi sidder alle om det store Bord.
Og Solen- glider over hvide Karme
og sitrer i mit Vinglas' skønne Slibning
og i de gyldne Dun paa Dine Arme.

Jeg hører næppe, hvad Din Moder siger,
jeg svarer hen i Vejret - henrykt lænket
til Dig, Dit Smil og Dine sølvgraa Øjne -
og se, paa Dugens Hvidhed har jeg stænket.


T:Pagoden
F:Du sidder i den anden Stue
SIDE:63-64

Du sidder i den anden Stue,
jeg kan høre Dig le og snakke;
naar jeg bøjer mig frem, kan jeg øjne
i Spejlet Din krusede Nakke.

Jeg ønsker med hver en Fiber,
jeg ønsker døvt og i Blinde,
at min tærnede Dragt med Indhold
var bænket hos Dig derinde.

For jeg længes efter Dit Væsens
yndefulde Pagode,
de dejlige Sølvklokkers Lyd
kan jeg ikke faa af mit Hode.

En løjerlig, lunefuld Skæbne
bød mig længselsfuld vandre
og netop standse ved den Pagode -
der er jo saa mange andre.

Mit Hjærte blev stjaalet fra mig
for flere Uger tilbage;
det laa dog saa vel forvaret
i Taarernes Saltelage.

- Denne klingrende Sølvklokkelyd
har ganske kruset mit Hode! -
Man siger, mit Hjærte gemmes
i denne pæne Pagode.

Det ligger nok midt i et Guldskrin,
det skal ha’ beklaget sig tidt -
jeg vil ind i Pagoden,
for Hjærtet, det er jo mit!

T:Orgelet
F:Nu tier det gamle Orgel
SIDE:65-66

Nu tier det gamle Orgel
i Klosterkirkens Hus -
ventende Mesterens Hænder
slumrer det store Brus.
Gennem de malede Ruder
glider den gyldne Dag -
det suser i Lindens Løvværk,
hør Sommerens Hjærteslag!

Dine dejlige Øjne hviler
paa Orgelets skøntskaarne Træ.
Med Spanskrørsstokken svipper Du
tænksomt Dit runde Knæ.
En fintledet Kæde er slynget
om Halsens dæmpede Hvidt,
de snirklede Guldled glimter -
den Kæde misundte jeg tidt.

Jeg hører mit Hjærte banke,
fordi Du staar mig saa nær.
Vi drømmer om døde Dage,
om Munke, der lyttede her
til Orgelets tonende Tunge,
der talte Andagt og Trøst
og sang til ,,Vor Frue''s Ære
med jublende Dommedagsrøst.

- -

Mit Hjærte er ogsaa et Orgel
i Sjælens ensomme Hus -
ventende Mesterens Hænder
slumrer det store Brus,
ventende _Dine_ Hænder
til Andagtens Himmelstund
tier de dybe Toner
i Sølvpibens dunkle Bund.


T:Lille Pige -
F:Lille Pige, Din røde Mund
SIDE:67

Lille Pige, Din røde Mund
skælver som skjalv den i Kyssets Blund,
smiler og lukker sig langsomt til -
hvad er det Din Læbe vil?

Jeg greb Din smalle, levende Haand,
der lyste bag Traadhandskens fintspundne Baand.
Den trykked min Haand - hvad mente den da -
Dit Haandtryk - betyder det Ja?

Lille Pige, Dit Øjes Graa
stirrer mit Øje betaget paa,
det er som en Solhimmels Sølversky,
der varsler, at nu er det Vaar paany.

T:Oktobermorgen
F:Det var en sølvgraa Morgen i Oktober
SIDE:68

Det var en sølvgraa Morgen i Oktober,
vi vandred i den hverdagstyste Park;
af Væde glinsed Havens skønne Broncer,
og taagevaad var alle Træers Bark.

De gule Blade daled tyst mod Jorden,
svagt dirrende som en Forelskets Hænder.
Frem under Kjolen titted, mens Du vandred,
de slanke Laksko med de brede Spænder.

Aa, kan Du huske, hvad Du sagte hvisked,
dengang vi standsed paa Kanalens Bro:
Det er som om i hele, vide Verden
der ikke findes andre end os to.

De gule Blade daler tyst mod Mulden,
og grumme Taager stængte Somrens Land.
Lad Løvet segne, lad kun Solen bleges:
Dybt i mit Indre luer der en Brand.

Det er min Længsel gennem alle Tider,
der blusser op som alt for tørre Kviste,
O Flammebaal i Hjærtets store Ildovn -
hvidglødende er Ovnens tunge Riste.

T:Oktoberskoven
F:Oktobersolen lyser svagt, sørgmodigt
SIDE:69-70

Oktobersolen lyser svagt, sørgmodigt
paa vaade Stammer og paa gulnet Løv.
I Vejens Hjulspor smuldrer visne Blade,
og tungt og vintergraat er Vejens Støv.

Vi vandred længe over raadne Blade,
og sorte Kviste knak for vore Skridt.
Engang imellem vendte Du Dig mod mig
og smilede og kyssede mig blidt.

Vi vandred i Oktoberskovens Skønhed,
i dunkle Pytter glimred Solens Guld.
En stærk og dyster Brise stod imod os,
en Em af raaddent Løv og fugtig Muld.

- -

Vi sidder i det Fri og drikker Kaffe
og slider os igennem Kroens Kage,
forærer Resterne til magre Spurve -
jeg kysser Krummer af Din smukke Hage,

mens Kaffekanden blinker lunt fortroligt,
og Sukkerklumper sødt og sælsomt smile,
og sprøde Blade daler imod Dugen
og lægger sig med sagte Suk til Hvile.

- -

Paa Kroens hvide Gavlvæg flakker Skygger
af Lindetræets nøgne, sorte Grene.
En rødbrun Puddel lister over Tærsklen
hen til os, som den følte sig alene.

Nu synker Solen bag de fjærne Bakker.
Det bliver køligt, Skumringstimen daler.
Den tunge Brise slæber sig imod os -
en Ensom, der med egne Tanker taler.

- -

Den brune Puddel ser med triste Øjne
paa vores Vandring ind i Skumringstimen,
mens Solen daler bag de fjærne Bakker
til Aftenklokkers barnligfromme Kimen.

T:Mod Nat
F:Jeg bliver saa veg om mit Hjærte
SIDE:71-72

Jeg bliver saa veg om mit Hjærte,
sørgmodig, hvor nødig jeg vil.
Nu synker Skyggen fra Gavlen,
og Natten den stunder til.
Jeg bliver saa veg om mit Hjærte,
men min Læbe nynner og ler,
thi lukker jeg mine Øjne,
Dit Ansigt, Dit Ansigt jeg ser.

Jeg drømmer om Dine Øjne,
de sølvgraa, de leende to,
de er som det duggede Foraar,
der gør, at jeg aldrig har Ro.
Du gav mig saa megen Glæde,
jeg aldrig tro’de var til.
Nu bliver jeg veg om mit Hjærte,
nu naar Natten den stunder til.

Jeg tænker paa Tiden, der kommer,
paa Tiden, der binder og løser
og karrigt med Sold og med Si
af Lykkelandsfloderne øser -
men Du vil jo være hos mig
i Aftnernes bristende Skær,
og Du vil jo være hos mig,
naar den yderste Nat er nær.

T:Du er mit lystige Foråar -
F:
SIDE:73-

Du er mit lystige Foraar,
jeg græder den Dag, Du gaar fra mig,
saa smiler jeg gennem Taarer
og mindes den Glæde Du gav mig.

Du er mit lystige Foraar,
men lystige Foraar er korte,
førend man skønner paa dem,
er de bortvejret og borte.

Det nytter ikke at græde
den Dag Dit Foraar forsvinder.
Tror Du, at Suk og Taarer
det flygtende Foraar binder -.

Vaaren og Kvindens Tanker,
Du kan dem slet ikke binde,
Du kan dem slet ikke baste,
de lyder _Loven_ - i Blinde.

Dit Hjærte skal være som Jorden,
der hærges af Vaar efter Vaar,
til den kommer, den yderste Blomstring,
da den sprænges i Stumper og Skaar.

Men jeg - jeg er ikke som Jorden,
jeg har kun min eneste Vaar,
der med Solskin og hidsige Storme
tungt gennem mit Hjærte gaar.

T:Støv
F:De hvide Birketræer sitre kuldskært
SIDE:75-76

De hvide Birketræer sitre kuldskært
og hjælpeløst i deres Vinterblund.
De vaade Snefnug daler blødt og sagteog
smelter paa Din røde Kind og Mund.
Vi vandrer gennem Kirkegaardens Gange.
Sneen tynger Birkens spæde Gren
og hober sig til store, hvide Flager,
der skjuler Navnet paa den Døde’s Sten.

Her ligger I bag sorte, kolde Gitre
og sover stille i den frosne Muld.
De trætte Hænder vaagner aldrig mere,
naar Luften stribes af en Morgens Guld,
og griber efter Døgnets Rosenstængler -
Ak, Stænglens Torne skal ej ridse mer,
og Kalkens Duft skal aldrig mere fylde
det skøre Kar, det skrøbelige Ler.

Aa, Du som lever, Kvinde, unge Kvinde,
Du gaar saa sorgløst i det hvide Mulm.
Hvor sært, at jeg imod Dig evigt drages -
Du binder mig, som Tyngden Havets Svulm.
Dit gode Smil, og Dine skønne Øjne,
Dit Haar, der som en gylden Sky sig kruser,
men mest af alt Dit lille Pigehjærte,
Du selv, Din Sjæl mig sødt og tungt beruser.

Jeg elsker denne Haandfuld Støv - Aa, Kvinde!
Jeg elsker med min Sjæl, min Sjæl af Støv,
der skælver i den samme dybe Tone,
som dirrer i hvert Dyr, i Blomst, i Løv -
vi lyder samme Lov, at spire, modnes,
at ældes med en Verdens bitre Savn -
hvorfor græder vi, naar Savnet slukkes
i Muldens ligegyldigt milde Favn.

Knug om min Haand med Dine spæde Fingre,
læg Dine Læber mod min bange Mund,
og lad os glemme Natten over Nætter,
der venter med sin afgrundskolde Blund.
Hvisk i mit Øre: Jeg gaar aldrig fra Dig -
saa drømmer jeg igen den gamle Sage
om to, der vandrer Livets Klippeveje,
Ak, til den yderste af alle Dage.

T:Regnvejr
F:Jeg vented' Dig paa Hjørnet
SIDE:77-78

Jeg vented' Dig paa Hjørnet
syv lange og syv brede,
da steg der i mit Hjærte
en mild, retfærdig Vrede.

Her kom jeg glad og venlig,
jeg kunde ikke tie,
jeg maatte dæmpet nynne :
,,Viens à mon Cæur, ma Mie!''

Og kolde Byger daled
i springvandstykke Straaler,
og Gadens blanke Pytter
sugkyssed mine Saaler.

Og Urets Viser vandred
ad sort- og hvide Fliser.
Jeg banded min Præcished,
den som jeg ellers priser.

Jeg haabed paa hver Sporvogn -
men Haabet jeg forliste,
thi ingen af dem hused
Dig i sin klare Kiste.

Ak, Sporvogn efter Sporvogn
gled bort i Aftenmulmet,
og udbrændt var Cigaren,
der kunde Længslen dulmet.

- -

Saa kom Du da, saa kom Du,
særdeles vaad, men yndig.
Jeg laved mig en Mine,
og den var barsk og myndig -

men da Du smiled - smiled
og bød mig Dine Læber,
saa spytted jeg Cigaren
fra mine vrede Kæber.


T:Kysset -
F:Jeg kysser Din skønne, skælvende Mund
SIDE:79

Jeg kysser Din skønne, skælvende Mund;
der ligger en Sødme paa Kyssets Bund,
en Sødme, jeg evigt grubler paa -
er den som Blomster, er den som Druer,
eller Burgunderens flydende Luer,
den Sødme, jeg evigt grubler paa.

Du sænker Dit Øjes Sølvsmil i mit,
som Sol, der bag sorggraa Skyer har stridt.
Du rækker, med Smilen, Din skønne Mund -
og jeg længes jo efter at vide,
hvad der volder mig denne blide
og salige Gysen i Sjælens Grund.

Mine Øjenlaag lukker sig dirrende i,
nu véd jeg - nu véd jeg - nej, det er forbi.
Den er som en Drøm jeg aldrig kan naa
og med jordiske Tanker begribe,
som en Duft, som en Skygge, jeg ikke kan gribe,
den Sødme, jeg evigt grubler paa.

T:Tusind Taarers Væld
F:Hvis tusind Taarers Væld kan tvætte Sjælen ren, da er jeg ren
SIDE:80

Hvis tusind Taarers Væld kan tvætte Sjælen ren, da er jeg ren.
Kan tusind Taarers Væld barmhjærtigt løsne Sorgens Sten?

Med Undren tænker jeg paa mine Dages Skyld og Synd,
der lagde sig om Hjærtets Blomsterbund som Dynd.

Nu staar min Trang og al min hede Hu til Én -
hvis tusind Taarers Væld kan tvætte Sjælen ren, da er jeg ren.

Skjul Sorgens kolde Sten med milde Tankers Rosengren.
Ak, tusind Taarers Væld kan tvætte Sjælen ren, thi _Du_ er ren.

T:Din Sjæl
F:Jeg kysser ikke Din Mund
SIDE:81

Jeg kysser ikke Din Mund,
som andre kyssed saa tidt,
jeg kysser Din blege Pande,
den kysser jeg længe og blidt.

- -

Dine Øjenlaag sitre sagte,
fordi den Du elsker er ond.
Du bøjer Dit Hoved stille
og skjuler Din grædende Mund.

Bliv stille, Du sorgfulde Tanke,
bliv ydmygt stille og knæl -
mig har hun jo givet sit Hjærte
og sin skønne, uskyldige Sjæl.

T:Jeg søger forgæves -
F:Jeg søger forgæves
SIDE:82

Jeg søger forgæves
at fange Dine Øjne -
det er som om de gemmer
paa grædende Løgne.

De mødes med mine
et Øjeblik - saa dukker
de sig bag Laagets Vipper,
mens dybt og tyst Du sukker,

og over mine Kinder
Dine slanke Fingre kæle.
Jeg søger Dine Øjne -
_tør_ de da ikke dvæle -.

T:Sandhed
F:Læg Din Haand imod mit Hjærte
SIDE:83

Læg Din Haand imod mit Hjærte,
føl hvor det bedrøvet banker.
Tifold bedskere end Vished
er mit Hjærtes bange Tanker.

Engang lyste de imod mig,
Dine Øjne, barnerene,
kom som store, stille Stjærner
til min Sjæl, der var alene.

Dengang gemte de paa Løgne -
frygted Du, at Sandhed dræber,
derfor tav Din bløde Stemme,
derfor kyssed Dine Læber.

Men hvis Sandhed dræber Sjælen,
lev da, Sjæl, paa skønne Løgne.
Lille Elskede, jeg tror Dig,
luk kun Dine sølvgraa Øjne.

T:Væven
F:Det er mig tidt, som kom min Sjæl fra andre Kloder
SIDE:84-85

Det er mig tidt, som kom min Sjæl fra andre Kloder
og gaar paa Jorden, som et Barn, der leder efter Moder.

Og mine Tanker er saa sælsomt verdensfjærne,
som om de hørte hjemme paa en hvid og fremmed Stjærne.

Nu véd jeg, at i Verden hersker Smerten enevældigt,
og vege Skæbner bøjes ubarmhjærtigt uden Lov, tilfældigt.

Din Livstraad saa jeg i det dunkle, dunkle Islæt -.
Hvem træder Kæmpevævens store, tunge Trinbrædt.

Jeg saa Din Skæbnetraad forgrenet efter Livets sære Luner -
Din Barnesjæl forheksed hjærtekolde Mennesker med Runer -

med Runer, som Du dengang ikke mægtede at tyde.
Nu véd Du dem, men nu - nu maa Du lyde.

Min egen Livstraad fulgte jeg i Vævens Islæt -
hvem. træder Kæmpevævens store, tunge Trinbrædt.

Jeg jaged i min Ungdom efter Lykken, aa, men hvilke Steder.
Nu bær jeg paa et Hjærte, som bestandig græder.

Jeg mødte dybest i Din Sjæl de samme Tanker,
Du er som jeg en Fremmed, der paa Jorden vanker.

Lad os da gribe fast hinandens Hænder
og søge Stjærnen, den som vore Barnesjæle kender.

Vi er kun Mennesker, men Skæbnen skal os _aldrig_ bøje.
Giv mig Din Haand, saa gaar vi Tornestien mod det Høje.

T:Nu skilles Skyer ad -
F:Min lille Elskede
SIDE:87

Min lille Elskede,
nu skilles Skyer ad,
og Himlen bliver blaa,
og jeg er atter glad.

Nu kommer Vaaren snart,
min lille Hjærtenskær,
og Knopper springer ud
paa alle karske Trær,

og Vinteren er glemt,
og glemt er Sorg og Had,
min lille Elskede,
og _Du_ er atter glad.

T:Mennesker
F:Vi avles af den blinde Drift
SIDE:88-90

Vi avles af den blinde Drift,
der er som Dug i Døgnets Tørke.
En stakket Glæde kalder os
til Livet fra det store Mørke.
Saa skriger vi mod Lyset,
til vi sovner som Planter,
der skælver for Nattegyset -
vi Mennesker.

De fortalte os, at Mennesker var gode,
de fortalte os de skønneste Løgne -
saa gik vi ud i Verden - tillidsfulde,
men Verden spejled sig i vore Øjne.
Bag Glæderne og Freden smiled Løgnene,
bag Fars og Mors lykkelige Stemmer hvisled de
vi følger Jer fortroligt gennem Døgnene.
I Mennesker.

Vi martrer og myrder hinanden,
de Svageste vakle og falde.
Urdrifterne raser som Rovdyr,
mens Sjælene ængsteligt kalde.
Hvorfor fabler I om Renhed og Skønhed!
Se, bag det hele æder sig
Forraadnelsens frodige Grønhed.
Ak, vi Mennesker!

Vi er gode og milde mod hinanden,
vi vil jo selv saa gerne trøstes.
Hvem véd, naar den store Høstmand kommer -
hører I Leen - ser I ikke, at der høstes.
Vi er gode mod hinanden Livets korte Dage,
vi smiler til hinanden,
vi lærer det største: at forsage.
Vi Mennesker.

Vi ældes, og Knoklerne skørner,
og Musklerne blir slatne og svage,
og Hjærtet blir træt af at hamre
evindeligt Nætter og Dage.
Vore Sjæle sløves - vi bliver gamle,
vore tandløse Munde sludre og savle,
vore værkbrudne Hænder famle.
Vi Mennesker!

Vi dør - opædt af Sygdom,
eller knuste af Sorger og Alder.
_Hvorfor_ blir vi siddende saa længe,
til vi stumme af Stolene falder -.
Hvorfor rejser vi os ikke ranke
og gaar ind i det store Mørke,
der vil gemme den sorgfulde Tanke -.
Vi Mennesker!

Jeg er et Menneske, en Stakkel -
jeg har Dyrets Drifter og Lyster,
men fremmede Stjærners Drømme
har jeg diet af min Moders Bryster --
lever jeg som Dyret vil, hulker Sjælen -
Livet er Sjælens Kamp mod Dyret.
Den Sejrende ligger stum bag Fjælen.
Den Sejrende!

Jeg er et Menneske, og Du er det -
og den Dag, da kaldende Klokker
runger over min Kiste, der bæres bort
mellem ligegyldige Ligbærere, der snubler og rokker,
den Dag vil Dine dejlige Øjne græde
ved at se paa min Kistes sorte Brædt -
men snart vil Dine Øjne smile
skønnere, skønnere, fordi de har grædt.

T:Den Døde
F:Der staar et Skelet i min Stue
SIDE:91-93

Der staar et Skelet i min Stue,
det smiler med læbeløs Mund,
jeg griber dets ranglede Hænder:
Du er hverken god eller ond.
Jeg lægger min Haand mod Din Pande,
det føles saa haabløst koldt;
en Jærnstang staar i Din Rygrad,
den gør, at Du ranker Dig stolt.

Du sér, men ænser det ikke,
mine Dages og Nætters Strid.
Du ser mig knytte min Næve,
saa Knoen blir lysende hvid.
Du ser mig bøjes mod Støvet
og længes mod Nattens Blund -
Du ser med bundløse Øjne
og griner med læbeløs Mund.

Du havde dog én Gang et Hjærte,
der jubled mod Dagenes Lys
og bankede levende, trofast,
trods Nætternes dødskolde Gys.
- Bestandig, afmægtigt jeg grunder
paa det, at Du leved en Gang
og aanded som jeg nu aander -
nu ranker Du Dig om en Stang.

Og alle Ting bliver mig fjærne,
medens jeg grublende staar.
Mine Livsens Dage er som en Bog,
en sælsom, jeg læste i Gaar -
jeg følger de snørklede, sorte
Linier og undres tidt -
hvad bar mig igennem Døgnet,
hvorfor har jeg levet og lidt.

Ja, alle Ting bliver mig fjærne,
medens jeg grublende staar.
_Dine_ Livsens Dage er som en Bog,
en sælsom, jeg gransked i Gaar.
Hvad om vi lagde dem begge
i Nat for den Tavses Fod,
den Tavse, der ikke spørger,
om Du var ond eller god.

- - -

Du vækker mig af min Grublen
og kysser min sorgfulde Mund
- den døde Mands Øjne stirrer
med vidløst gabende Bund -.
Vi lever jo, aa, vi lever!
Alt andet blir usselt og smaat,
for Lykken kan gro af Sorgen,
og Ondt kan vendes til Godt.

T:Solskinsmorgen
F:Jeg maatte ringe Dig op
SIDE:94-95

Jeg maatte ringe Dig op
og høre, om Du var hjemme
jeg længtes saa ubeskriveligt
efter at høre Din Stemme.

Thi Solen skinned derude
og glitred i alle Ruder,
og tungt gennem Solskinshavet
duvede Vognenes Skuder.

Jeg gik gennem Stadens Gader
i Solskin og Gavles Skygge,
jeg aandede Saltvandsduften
fra Havnens tjærede Brygge.

Og Røgskyer pulsed i Vejret
som sorte bugnende Slanger.
Vaarblæsten lo i mit Øre:
Jorden er atter svanger.

Jeg blev saa lystig til Mode,
min Fod fik Lyst til at springe,
jeg nynned og ranked min Ryg
og følte mig stærk som en Klinge.

Og Livsglæden steg i mit Hjærte,
den Glæde, jeg aldrig kan glemme -.
Jeg maatte ringe Dig op
og høre Din kære Stemme.

- -

Saa tidt jeg smiler og glædes
i Livets hastige Døgne,
Kære, længes jeg efter
at se Dine dejlige Øjne.

T:Sangen
F:Det bliver saa koldt om mit Hjærte
SIDE:96-97

Det bliver saa koldt om mit Hjærte,
min Tanke blir kølig og klar.
Verden er blevet saa underlig fjærn,
som saa jeg den gennem et Giar.

Mine Dages og Nætters Sorger
er blevet saa lette og smaa.
De døde, grusomme Dage
tænker jeg roligt paa.

Det volder mig ingen Smerte
at tænke paa dem, der en Gang
favned Din skælvende Ynde -
det er som en tragisk Sang.

Det er som en Sang, jeg hører,
den klinger saa saart og blødt,
den rører mig ikke til Taarer,
thi Du, mit Hjærte, er dødt.

Min Elskede, nu skal jeg aldrig mere
skinsyg saare Din Sjæl.
Jeg knuste den store Slange -
men Slangen knuste min Hæl.

- -

Ak nej, mit Hjærte det lever,
en Fange i Brystets Borg,
det lever og hulker sagte
og volder Dig stadig Sorg.

T:Mandssjæl
F:Du læner Dig let til min Skulder
SIDE:98-99

Du læner Dig let til min Skulder,
i Skumringens Time vi gaar.
Som en Helgenglorie lyser
Dit gyldne, krusede Haar.

Jeg knuger Din Arm fortroligt,
Du smiler lykkeligt, blidt -
i Skumringen lyser imod mig
Dit Ansigts dæmpede Hvidt.

Jeg gaar og ser paa Dit Ansigt,
paa Din skønne levende Mund -
da stiger der dump og mægtig
en Dønning fra Sjælens Grund.

Den fylder mig helt med sin Rasen,
jeg kommer ,,de andre'' i Hu -
Saadan har andre gaaet med Dig,
saadan som jeg gaar nu.

Jeg ser de hæsligste Syner,
jeg ser Dig kærlighedskaad,
jeg ser Dine dejlige Øjne
dugges af Kærlighedsgraad - -.

Min Mandssjæl rystes og raser,
min Tanke blir bedsk og ond -
jeg kæmper mod Hadets Dønning,
der svulmer fra Sjælens Bund.

Jeg bider min Læbe i Stykker,
min Pande blir vaad1 og hed.
Trodsig knytter jeg Næven
mod Livets Hjærteløshed.

- - -

Jeg hader og elsker de Døgne,
der modned Din dejlige Sjæl.
Mit Hjærte, snart er Du i Himlen,
snart knuser Dig Satans Hæl.

T:Klokkerne
F:Det er som jeg svømmed alene
SIDE:100

Det er som jeg svømmed alene
paa tusinde Favne Vand.
Havgusen isner omkring mig
og skjuler det fjærne Land.

Jeg hører min Barndoms Klokker
over det dybe Vand -
jeg hører Din hulkende Stemme,
hvor er Du, staar Du paa Land.

Jeg hører min Barndoms Klokker,
de ringer saa fjærnt og blidt,
de kalder paa Barnesjælen,
der længtes tilbage tidt.

Mine trodsende Hænder segner,
jeg synker i Bølgernes Brus.
- Venter I mig dernede
i Dødens skumrende Hus -.

Jeg hører de fjærne Klokker
højt over Havets Bund -
det er ikke Klokker, der kalder,
det er _Din_ klagende Mund.

T:Drømmen
F:Jeg drømte, Din døde Elsker
SIDE:101-102

Jeg drømte, Din døde Elsker
stod i min Stues Rum
og rakte de gulnede Hænder
mod Dig, der stod skælvende, stum -

og greb om Dit fine Haandled
og kyssed Din blege Mund
og strøg med begærlige Fingre
over Armen kælen og rund.

Du bøjed Dit Hoved bagover
og kæmpede mod hans Tag -
saa sank Du sukkende mod ham,
kærlighedssvimmel og svag.

Jeg raabte Dit Navn imod Dig,
Du skjalv, slog Øjnene ned -
Dine Suk blev kvalt i Kærtegn,
hans Mund om Din Læbe bed.

Jeg hørte hans brustne Stemme
sejrrigt hviske Dit Navn:
_Jeg_ ejer Dig - jeg - jeg, den første,
der skjalv i Din Jomfrufavn.

Jeg drømte, Din døde Elsker
holdt Dig i Favnen fast,
da vaagned jeg ved at mit Hjærte,
mit voldsomme Hjærte brast.

T:Alderdommen
F:Aftenens Skyer slettes
SIDE:103

Aftenens Skyer slettes,
svinder i Skumringens Graa.
Stjærnerne glimte som Dug,
der daler paa natligt Straa.

Jeg ønsker, at jeg var gammel
og stilnet var Blodets Brus,
og Sjælen en kærlig Ensom
i Kødets vaklende Hus.

Befriet for Ungdommens Uro,
for Ungdommens hidsige Blod,
befriet for skinsyg Skælven,
var Sjælen ensom og god.

Betragted med kærlig Undren
Menneskers rastløse Leg,
saa dem vandre med Latter
og Hulken ad Vejenes Vej,

saa dem kæmpe afsindigt
paa Tærsklen til Lykkens Borg - -
_jeg_ havde kun Livet at miste,
og det var den mindste Sorg.

T:Rosentræet
F:Jeg sank til Bunden af Sorgens Hav
SIDE:104

Jeg sank til Bunden af Sorgens Hav,
der er det saa mørkt og stille.
Min Sjæl, der knuges af Dybets Grav,
det var jo Freden Du vilde.

Jeg sank til Bunds som en druknet Mand
og staar paa de kolde Stene,
men Vaaren gror i de Dødes Land,
det skælver i Algens Grene.

Og op fra den Dødes martrede Bryst
skyder en Rosenstamme
blandt Dyr, hvis Ben er som Grene i Høst,
og hvis Øjne opalblaat flamme.

Saa skønne Roser i Algers Læ
saas aldrig i Sommerlyset.
Barmhjærtighedens levende Træ
blomstrer i Havbundsgyset.

Det blomstrer ved Dag, det blomstrer ved Nat,
det blomstrer i dybe Vande,
jeg bryder et Bundt af den duggede Skat
og fletter den om Din Pande.

T:Dukkerne
F:Vi er tre unge Piger
SIDE:105-107

Vi er tre unge Piger,
vi er tre Søstre smaa,
gaar vi ud i Solen,
saa har vi Handsker paa
og store, brede Hatte,
der skærmer vores Hud,
og vi er altid hjemme,
naar det er Storm og Slud.

I Moders hvide Stue
vi tripper stille om
og lytter dybt andægtigt
til Nabokonens Dom.
Hver Aften ber vi sagte
og slumrer stille ind,
mens Poplens Blade rasler
i Nattens tyste Vind.

Vor sarte Hud faar Knopper
smaa røde - fler og fler.
Vi sænker altid Blikket,
naar nogen paa os ser.
Vi har tre unge Hjærter,
tre Hjærter bitte smaa,
der banker af det Søde,
man ej tør tænke paa.

- -

Min yndige Veninde
i Præstens store Stol!
Blandt disse blege Maaner
Du blænder som en Sol.
_Dit_ lille røde Hjærte,
det har Du skænket bort
for ét, der altid toner
i samme Molaccord.

Selv om min Læbe smiler
som Julemarcipan,
selv om min Strube puster
en leende Orkan,
selv om min Sjæl gør Krumspring
som nogen lodden Trold -
den store Mester stemte
min Fedelstræng i Mol.

Og naar jeg lytted efter -
bag Verdens Larm og Skrig
tonede den samme tunge
Skumringsmelodi,
for Livet, lille Pige,
hvor højt Din Læbe ler,
det er kun Dukkedanse,
og Dukken er af Ler.

Ja, vi er arme Dukker,
der snart skal smuldre bort,
selv om de store Ovne
har brændt os nok saa haardt.
De Klogeste, de bytter
deres Hjærte for en Sten
og smykker deres Pande
med Kundskabstræets Gren.

De Klogeste, de danser
med isnet Smil om Mund,
indtil de evigt gemmes
paa Skuffens mørke Bund.
Men Du, min lille Pige,
Dit Sind blev ikke haardt,
Du danser, mens Du hulker til
mit Hjærtes Molaccord.

T:Jeg drømte -
F:Jeg drømte i min Ungdom, Kærligheden
SIDE:108

Jeg drømte i min Ungdom, Kærligheden
var som en Solskinsdag, en Dag i Maj,
hvor under Himlens rene Blaa vi vandred
hen ad en hvid og vaarlig Blomstervej.

Jeg drømte i min Ungdom, Kærligheden
var Foraarsfugles store Jubelkor,
var Sommerhavers stærke Rosenaande,
var som en Sang med hede, skønne Ord.

Nu véd jeg, ak, nu véd jeg, Kærligheden
er som en Vandring over skarpe Sten,
er som en Vandring mellem mørke Hække,
hvor Rosen dufter bag en tornet Gren.

Er som en Nat, naar Regnens Væld er stilnet,
er som en sølvbleg Sommernat mod Nord,
hvor Hjærtet fyldes tungt af alle Tider,
og Nattergalen hulker Sjælens Ord.

T:Krukken
F:Jeg føler mig til Tider som En
SIDE:109

Jeg føler mig til Tider som En,
der har betroet en kostbar Krukke,
sit kæreste Eje,
til to smaa Barnehænder.

I næste Nu maaske
kalder en Stemme paa Barnet,
og Barnet vender sig
og taber sin Byrde.

Se, jeg har skænket Dig mit Hjærte,
der er som en kostelig Krukke
fuld af friske Rosenblade,
fuld af duggede Rosenblades Duft.

T:Vi er som Børn -
F:Vi er som Børn, der vandred vild
SIDE:110

Vi er som Børn, der vandred vild,
nu har vi fundet hjem -
men over Ruden skygger Skovens
nattesorte Bræm.

Vi vandred efter Lygtemænd
i store Skoves Dyb,
vi lokkedes af fjærne Raab,
vi gled i slimet Kryb.

De sorte Skoves Elverspil
har voldet Sjælen Mén -.
Ak, jeg har grædt min Tanke skøn,
og Du har grædt Dig ren.


T:Vandringen
F:Jeg har vundet en Ven paa min Vandring
SIDE:111-112

Jeg har vundet en Ven paa min Vandring
gennem Livets tornede Dale,
hun er mig som Morgenduggen,
hun er mig som Aftensvale.

Vi mødte hinanden paa Engen,
hvor Foraarets Blomster spire,
hun standsed og lytted stille
til mit Hjærtes tungsindige Lire.

Hun tog mine ventende Hænder
og lagde dem tæt til sit Hjærte:
Mærk, hvor det banker uroligt,
det bærer jo ogsaa Din Smerte.

Nu gaar vi de stenede Veje
gennem sortnende Skove, der suse.
_Hvem_ vil os efter den møjsomme
Vandring barmhjærtigt huse -.

Vi er mærket af Uvejr og Storme,
vi er saaret af Stiernes Stene.
Vejenes Støv har besudlet vor Sjæl,
Sjælen, der flakked alene.

- - -

Det er mig saa dyb en Glæde
at se Dine trofaste Øjne,
at høre Din barnlige Stemme
gennem Livets hastige Døgne.

Jeg vil elske Dig alle Dage
og alle de sorte Nætter,
til den store Mester barmhjærtigt
mine Fodspor i Støvet sletter.

T:Det Største
F:Det var kun onde Drømme
SIDE:113-114

Det var kun onde Drømme,
det var kun Nattens Løgne;
jeg glemmer dem og sænker
min Sjæl i Dine Øjne.

Jeg griber Dine Hænder,
de kærlige, de kære -
al min tunge Smerte
de mægtede at bære -

de bar mig frelst til Lyset,
de bar mig ind i Dagen,
de lærte mig det Største:
de lærte mig Forsagen.

Vi er som Børn, der leger,
vi Mennesker, vi Stakler,
vi græder og vi smiler
ad Dagenes Mirakler.

Vi hulker, naar vi lærer
de hjærteløse Love -
saa lægger vi os trætte
til Døden for at sove

og vaagner barnemilde
og ler mod Morgenlyset,
og glemt er Drømmens Gru,
og glemt er Nattegyset.

Thi Livet _maa_ vi leve.
I Drømmere og Taaber
bid Livets Smerte i Jer,
mens I bestandig haaber!

Og glem de onde Drømme!
Ak, alt kan Sjælen glemme,
kun ikke det at leve,
kun ikke Blodets Stemme.

- - -

Jeg kysser Dine Hænder,
der bar min Sjæl til Dagen,
de lærte mig det Største:
de lærte mig Forsagen.

T:Aften
F:Jeg venter min lille Kære
SIDE:115-116

Jeg venter min lille Kære,
jeg fordyber mig anstrængt i en Bog,
men Linierne er døde Rækker for mig,
som et fremmed, ubegribeligt Sprog.

Jeg venter min lille Kære,
jeg tænder en Cigar og tænker paa Mødets Stund,
- Tobak beroliger -
blaa Taager pulser fra min Mund

og spreder sig,
yndefuldt bugtende sig mod Loftets Bund -
yndigere er Dine Bevægelser
i Kærtegnenes Stund.

De store Træer udenfor mit Vindu
suser - Grenene krummes som i Vaande.
Brisen faar mit Gardin til at bugne -
Brisen fylder mit Værelse
med Aftenens kølige Aande.

Jeg kaster Cigaren fra mig -
mine Læber drikker Brisen,
der er læsket af Draabers Drys -
al dens duggede Friskhed
vil jeg skænke Dig i et Kys.

Du lykkeligt glemsomme Hjærte,
der glemte hine Dages
og Nætters Smerte -
Brisen kølner og dulmer.

Mine Sorger er som Skygger
paa Havets Bund,
hvorover leende Bølger svulmer,
og Storme blæser i Trompeter.

Mine Sorger
er som sorte Tapeter
i et Kammer, hvor levende Blomster
dufter og fylder Luften med Sødme -
et Kammer fyldt med Blomster, der lever
blussende som Dine Læbers Rødme.

T:Mit Hjærte
F:
SIDE:117-

Jeg vil sejre over Livet!
Kom an! Du finder mig rustet!
Ikke med Haardhedens Staal,
ikke med Grusomhedens Klinge,
ikke med Ubarmhjærtigheds Skjold.
Mit Hjærte skal sejre.
Jeg vil kue Dig Liv,
afvæbne Dig med Godhed!
Kom kun med Din Ondskab,
med Kødets Rasen,
Skinsygens Vanvid,
kom kun med Din meningsløse Raahed
Mit Hjærte skal sejre.
Dets blødende Vunder skal hele,
det skal blive som et knust Instrument,
der spiller dejligere og dejligere,
i Begyndelsen hulkende,
men senere kraftigt og jublende.
¥
118
Gav Livet mig Smerte,
jeg giver det Skønhed tilbage.
Bød Livet mig Ondskab
jeg lønner med Godhed.
Jeg taaler dets onde Hænder
over mit Ansigt,
jeg taaler dets Kløer
flænge mit Bryst -
jeg smiler kun derved
ikke koldt,
men af mit Sinds Varme.
Thi mit Hjærte skal sejre,
dets blødende Vunder skal hele,
som et knust Instrument,
der spiller dejligere
og dejligere.
Fiol og Sækkepibe

T:Lovsang
F:
SIDE:119-

Nu vil jeg hæve min Røst
og synge
uden smaaligt Hensyn til Rytme og Rim
det er kun fattige Ord,
men deres Hjærter er af Guld.
Mit Indre bruser som et Orgel,
der dirrer i alle Fuger
og jubler Himmerigs Lovsang.
Min Sjæl, der er skabt
paa de fjærne Stjærner,
fødtes paa Jorden
en vaad Vaarnat -
det første den sansed
var Jordens Vaar.
Stjærnerne skjalv i den duggede Nat
som en Moders Øjne,
der første Gang ser sit Barn.
Senere lærte min Sjæl,
at Jorden har Høst og Vinter.
120
Høsten, hvor Løvet og Roserne raadner,
hvor alt paa Bunden er Vanvid og Død,
men Overfladen er Skønhed,
Broncers og Søljers skære Skønhed.
Og Vinteren lærte min Sjæl,
Vinteren,
der fryser Tankerne graa og kolde,
der forhærder Hjærtet
til en tung Graasten -
Vinteren, der har Stjærner som onde Øjne,
der ser til Sjælenes Dyb
og haaner Hjærterne,
der er rige af Godhed:
Stormen skal fyge Jer til,
I gode Hjærter,
saa I ligger som kvalte Blomster
under den knugende Sne.
Men se, nu er Vaaren kommet,
og Sneen smelter for Solen,
og dens onde, isnende Væde
nærer
mod sin Vilje
de grønne, groende Spirer.
¥
121
Ja, Vaaren gror i mit Hjærte,
det taler med alle Instrumenters Tunger -
Fløjtens Graad, Viola’ens Længsel,
Sækkepibens sukkende Latter,
Basunens tonende Raab - --.
Kærlighed, Kærlighed!
Du er Vaaren, der frelste mit Hjærte -
alle Knopper har foldet sig ud,
alle Træer blomstrer,
alle Blomster dugges af Glæde
og spreder Duftens Lægedom.
Aa, Du mit levende Hjærte,
ingen Høst har raadnet Dig,
ingen Vinter har kvalt Dig,
nu kysser Vaaren Dig,
saa Du skælver,
og skælvende venter Du:
Den store Sommei.

SLUTSEKTION

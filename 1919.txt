KILDE:Inga Nalbandiàn: <i>Dønninger</i>, Aschehoug &amp; Co., København, 1919.
DIGTER:nalbandian
FACSIMILE:115308081770-color.pdf
FACSIMILE-SIDER:131
TITELBLAD:Dønninger / Digte / af / Inga Nalbandiàn // Forlagt af H. Aschehoug &amp; Co. / Kjøbenhavn MCMXIX
NOTE:Noter med foranstillet asterisk er forfatterens egne.

SEKTION:I.

T:Der staar en Poppel i de Dødes Have -
U:Tilegnelse
F:Der staar en Poppel i de dødes Have
SIDE:7-8

Der staar en Poppel i de dødes Have;
bladløs i Høstens sølvgraa Luft
staar den og hviler - her, hvor Somren døde.
Den store Kirkegaard er stum og øde.
    De sene Rosers Duft
stiger som Drømme fra de stille Grave.
    Der staar en Poppel i de dødes Have.

En Stjerne skinner gennem Træets Grene;
Guld er i Glansen af dens Blik.
Og for hvert ét, der faldt af Træets Blade,
straaler den mere, fra sit fjerne Stade.
    Det er, som om den fik
stærkere Glans, jo mer den blev alene.
    En Stjerne skinner gennem Træets Grene.

Jeg kendte Een. Han blev en bladløs Poppel
i Krigens Storm. Men for hvert Blad, der faldt,
straaled kun stærkere den lyse Stjerne,
der var hans Sjæl. Og fra det store Fjerne
    dens Glans forgyldte alt.
Om Træet larmed Krigens vilde Kobbel.
    Jeg kendte Een. Han blev en bladløs Poppel.

Og da de sidste Blade gled mod Mulde,
stod Stjernen stor og skøn til sidste Kveld
og lyste gennem Træets tynde Grene.
Til _den_ gaar disse Sange, aften-ene,
    - den Stjerne og den Sjæl.
Den staar og straaler over Havens Kulde,
    - som da de sidste Blade gled mod Mulde.

T:Dønninger
F:Som de lange, dybe Dønninger
SIDE:9

Som de lange, dybe Dønninger,
    der glider saa stille ind,
langt ude fra, dybt nede fra,
    er Digtene, der strømmer til dit Sind.
Stormen er forbi. Havet har raset saa længe.
Splintret og slugt. Hærget og pisket dig blind.
    Dukker du op, faar du Synet igen;
og din Aand og Haand faar Havsaltets Kraft
            og famler mod nye Strenge.

Som de lange, dybe Dønninger
    i Somrens natlige Blund,
naar det hulkende Hav har lagt sig til Ro,
    er Digtenes lykkebaarne Stund.
Stormen er forbi. Dønninger blev tilbage.
Hviskende og vuggende, stille som Havets Bund,
    gaar deres Vej fra den dybe Seng
med Himlens Stjerner og Luftens Lys
            over deres Nætter og Dage.


T:Digtet
F:Digtet er det, som du vidste, laa dybest
SIDE:10

_Digtet_ er det, som du vidste, laa dybest,
    ventende Lutringens Stund.
Det, som tied og bied saa længe,
    viet i Længsels lønlige
        Offerlund.

Signede Stund, da din Styrke blev prøvet,
    i Kamp, som med Jakobs Gud.
Tvunget i Knæ, dog løftet til Stjerner;
    sluppet - men først velsignet.
        Salige Bud.


T:Maaneskin ved Donau
F:Saa stille og saa stor
SIDE:11-12

Saa stille og saa stor,
saa frygtelig en Gaade,
staar Maanen over Jord
og smiler sygt i Donauflodens fløjelssorte Vand.
Hvis du dens Runer gerne vilde raade,
saa lyt til Flodens Skvulp fra Bred til Bred:
    Hvad tror du vel, du ved -
    hvad tror du vel, du kan -
du Sind i Brand, du Fattigmand, Gud vogte din Forstand.

Forfærdeligt at se
og gaadefuldt at sanse,
som stum og stille Ve
er dens fortrukne Smertens, Smil i Flodens flade Vand.
Det Smil faar dine Tanker til at standse.
Det hvirvler rundt i Virvar, hvad du vil
    og hvad du lytted til
    i Dagens Solskinsland -
du Sind i Brand, du Fattigmand, Gud vogte din Forstand.

Du havde troet en Gang,
at det var godt at komme
til Maalet efter trang
og trælsom Rejse langsmed Floden gennem fremmed Land.
Nu er de dødvandstomme Dage omme.
Her er dens Delta. Hav fra Bred til Bred.
    Men fandt din Tanke Fred?
    Kom du til større Strand?
Du Sind i Brand, du Fattigmand, Gud vogte din Forstand.

I denne dybe Nat
du vented Fredens Stemme;
Men se - du standses brat
af Maanens gaadefulde Smerte-Smil i Flodens Vand.
Det Smil - det kan du aldrig siden glemme.
Det varsled: efter Flod er Hav. Og Død
    er efter Liv. Det bød
    dig Pilgrimsgang til stenet Strand
Gaaders Land, du Sind i Brand, Gud vogte din Forstand.

T:Idyl
F:Du husker ikke andet end, at her du staar
SIDE:13

Du husker ikke andet end, at her du staar.
Den sorte Vildand dukker, let og lille,
    i Bølgens Skød sin fine Fløjelslød.
        Og du -
    du ved kun, at du gerne vilde,
    at ingen tænkte paa, at du er til.

Du hører ikke andet Sus end Havets Sang.
Den hvide Maages Tvæt er endt - den reder
    sin Sølverham med Solens Straalekam.
        Og du -
    du ved kun, at du ikke leder
    om Vej til Verden. Verden kom til dig.

Du føler ikke andet end din Sjæl, dens Liv
- Den Fiskeørn deroppe staar saa stille,
    saa langt i Ly - under den lille Sky.
        Og du -
    du ved kun, at du aldrig vilde
    forstaa hvorfor, - blot, at din Sjæl er til.

T:En Optakt
F:Det vrimler og knager og brager med Baade
SIDE:14-15

Det vrimler og knager og brager med Baade
    i Galatas Havn.
Langsomt den store, hvide Damper
    vender sin Stavn.
Folk vifter og hujer og skriger
fra Bolværk og Ræling og Stiger.
Og ivrigt, paa Top af en Tønde,
saa højt som hun kan,
staar et straalende, tiaars Barn
og vinker med Smil mod Land.

Saa lægger det ud paa de brede Bølger,
    langs Asiens Kyst;
og Skibet duver og dykker,
    et skinnende Maagebryst.
Det gynger i gyldne Skaaler,
og Vaaren er det, der straaler;
for det er kun Maj - ingen aner,
at Krig staar for Dør.
Rejs kun, lille Pige . . . til Høst
gaar det hjemad, i Fred, som før.

- Da Høsten kom, var Verden et Vanvids
    flammende Hav.
Jorden en Jammer, Europa
    en blodfyldt, bundløs Grav.
- Evned du nogen Sinde
Mening deri at finde:
at hverken de smaa eller store
kunde hinanden naa -
at alle de hvide Lykkeskibe
maatte til Grunde gaa - -

T:Det gungrer ved Gry over Galata Bro -
F:Det gungrer ved Gry
SIDE:16-19

Det gungrer ved Gry
over Galata Bro,
med Ekko hult over Hav.
Faareskarer? Nej, disse Sko
har tungere Trit; det er Mennesketrav.

Rekrutternes Flok
i Rækker og Rad;
en sjanglende, solbrun Hær.
Sløv og livløs og ligeglad
er Gang og Holdning hos hver især.

Dog hist og her
er der To og To,
som holder hinanden i Haand;
Takten tænker de ikke paa -
følger blot med i det fælles run -

Sorte Okser
i tunge Spand
med blanke, buede Horn
trækker Vognene: Sække med Sand,
og Mel, og Ris, og Kærrer med Korn -

Men midt paa den gyngende,
brede Bro,
gaar Bøflernes Kæmpe-Snog.
De trækker i tung og ludende Ro
Kanonernes klaprende Kæmpe-Tog . . . .

Soldaterne vender
de sløve Blik
mod Mord-Maskinernes Brag,
et kort Sekund. Den Krigs-Musik
er allerede en Vanesag.

Sidst følger Faarenes
hvidgraa Tog:
en brægende, ulden Flod.
Til Krigens Taffel de ogsaa drog;
først Dyrs, saa Menneskers varme Blod.

De gaar deres Gang
i den gryende Dag:
Dyr, Mennesker, Flok ved Flok,
til Slagterbænkens blodige Brag.
Ræk Hals. Det er din Tur. Næste. Nok -

- Marmàrahavet
slaar Øjnene op;
hvor saa’ du Øjne saa blaa.
Delfinen kæntrer sin sorte Krop,
hvor Solen stepper paa gylden Taa -

Det bonede Gulv
er blankt og blaat
i Gryets November-Dis.
En Vildands Hoved bag Taage-Tot
dykker saa fredeligt, graat i graat - -

Men Bosporus slynger
sig, slangegrøn,
og syder bredt under Bro.
Slimede Piller med Suk og Støn
knager i Knæ, raaber paa Ro -

Det tystner ej mer
over Galata Bro
- det Ekko hult over Hav.
Der klaprer en Verdens Dødninge-Sko
med dræbte Menneskers dumpe Trav -

T:Bosporus
F:Er noget saa blankt, saa bundløst blaat
SIDE:20

Er noget saa blankt, saa bundløst blaat,
    saa smilende svangert med Foraarslyst,
    som Morgengryet ved Bosporus’ Kyst -?
Saa lokkende lyst, af Længsel og Drøm,
som, Bosporus’ Strøm, dit Smil, i April -

Er noget saa sort, saa truende tyst,
    saa tungt af natmørke Gerningers Fjed,
    som Tusmørketimen ved Bosporus’ Bred?
Saa kogende hedt, af Rædsel og Blod,
som, Bosporus Strøm, din Røst, nu i Høst - -

T:De første Saarede
F:Du glemmer dem aldrig - de første To
SIDE:21-23

Du glemmer dem aldrig - de første To,
som bares i Land ved Galata Bro.

Baare ved Baare laa de om Bord.
En blodig Høst af en hærget Jord.

Med hvide Ansigter laa de To.
Begge paa Vej over Dødens Bro.

Unge og blomstrende Mænd i Gaar.
Nu laa de begge med Banesaar.

Indsunkne Øjne med brustent Blik.
Brustent - dog brændende. Dødsangst-Blik.

Stumme Øjne, der skreg i Gru -
Død - vær naadig - lidt endnu . . . .

Alt isnedes een af dens klamme Pust.
Baade Bækken og Bryst var knust.

Han laa saa stille som Aks paa Eng.
Nylig laa han i Barneseng.

Spirende Dun over Ynglingemund.
Næsten en Dreng. Kraftig og sund.

Kraftig og sund. Blot splintret og dræbt.
Blot til Krigsgudens Alter slæbt.

Laa nu her, medens Dødssveden randt.
Blikket blev borte . . . Bevidstheden svandt . . .

Haanden famled - og gled mod Jord.
Famled vel efter en stakkels Mor -

Den anden - ældre. To ru og raa
Arbejdshænder paa Baaren laa.

Knyttede laa de. Vented vel paa,
at nu skulde Hvilens Time slaa.

Over Forbindingen Øjnene saa
fjernt over Færdslen, mod Bjergenes Blaa.

Havde han hjemme derinde - mens nu
alt var veget for Krigens Gru -

Havde han hjemme derinde - mens her
han kun var een af en lemlæstet Hær?

Ingen ved det. De næste stod
Baare ved Baare. En blodig Flod.

Langsomt bølged den ind fra Bord.
En blodig Høst af en hærget Jord.

. . . . Snart var Verden eet gabende Saar,
De To blev Tusinder. Dag blev Aar.

Men du glemmer dem aldrig - de _første_ To,
som bares i Land ved Galata Bro.

T:I, som sulter -
F:Og der gik en gammel, gammel Kvinde
SIDE:24-25

Og der gik en gammel, gammel Kvinde,
gul og gusten og saa hul om Kind,
og med Hostens haarde Hiv i Brystet,
famlende sig fremad, næsten blind -
og med blaa og stive Hænder knyttet
om de tynde Pjalter, i den isgraa Vind.

Om Soldaterne vil sælge hende
blot en lille, lille Smule Brød . . . .
men der staar saa stor en Flok derhenne
omkring Trappen . . . . ventende, i Nød,
haabende, som hun, lidt Stands i Sulten,
naar med Suk den sidste Para de dem bød.

Flokken er saa stor . . . . Og mangen stakkels
Kvinde staar, med Barn paa trætte Arm
og ved tomme Bryst, og under Hjerte . . .
_Hun_ kan vente . . . til i Morgen . . . Larm
lyder ud fra Flokken, Bøn og Jamren
fra hver Mor med sultent Barn paa slappe Arm -

- Se, der gled en gammel, barnløs Kvinde,
gul og gusten, stille ned mod Jord.
Hostens haarde Hiv var nu forstummet;
Blikket var en brusten Gaades Ord.
Hænderne, de kolde, stod nu aabne.
Tomme. For hun havde været selv en Mor - -

. . . . Ja, der laa en gammel, livløs Kvinde
imod Aften uden for min Dør.
Andet var det ikke. Ingen standsed.
Alting - Krig og Sult og Smerte - gik som før
. . . . _Naar_ kan jeg din tomme Haand mon glemme,
gamle, døde Kvinde uden for min Dør - -

T:Da to smaa Drenge rejste
F:Der staar en Mor paa Stambuls Banegaard 
SIDE:26-28

Der staar en Mor paa Stambuls Banegaard -
og nogle siger: nu skal Toget gaa.
    Hun hørte det vist ikke.
    Endskønt mekanisk hun vil til at nikke.
        Hvordan? var der ikke nogen, der sagde,
            at nu skal Toget gaa . . . .

Nikke? til hvem? Deroppe staar to smaa
solbrændte Drenge, ene, bøjet frem.
    Den store med den lille
    om Skuldren. Een forsoren. Een saa stille.
        Hvordan? var der ikke nogen, der sagde,
            at nu skal Toget gaa . . . .

Kontrol paa Liv og Død. Perronen skarpt
spærret af tysk og tyrkisk Militær.
    Dog smiler milde Blikke
    op mod det lille Par. De Feltgraa nikke.
        Hvordan? var der ikke nogen, der sagde,
            at nu skal Toget gaa . . . .

Glødende Sol. Barhalset staar de to,
med bare, brune Arme, og saa trygt
    som skal de blot i Skole.
    - _Hun_ staar der, ensom, i sin hvide Kjole
        Hvordan? var der ikke nogen, der sagde,
        at nu skal Toget gaa . . . . 

»Passer du paa ham!« hvisker hun derop.
»Ork! det kan du da nok forstaa!
    Ih! sikke fine Sæder!
    Og der er Officerer alle Steder!«
        . . . Hvordan? var der ikke nogen, der sagde,
            at nu skal Toget gaa . . . .

Et Fløjt. Hun ser en skælvende, lille Mund.
»Mor! - Jamen - Mor! skal du _slet_ ikke med!«
    »Pyh! vi skal sagtens klare
    det hele! Værsgod! «Bolscher, »Spis nu bare!«
        . . . Hvordan? var der ikke nogen, der sagde,
            at nu skal Toget gaa . . . .

»Jamen« - Munden er fuld, men Stemmen skælver endnu,
»Er det da _mange_ Lande - tror du? flere end _to_?«
    »Aa! det er mægtig mange!
    Fem! Krig i dem alle! Du er vel ikke bange?«
        . . . Hvordan? var der ikke nogen,der sagde,
            at nu skal Toget gaa . . . .

Et Ryk. Og et Ryk i den mindste krøllede Dreng.
Og et skælvende Greb af en buttet Arm . . . .
    Et Kys, lynsnart og stille,
    ned paa hans Moders Arm - mens Toget gaar med den lille.
        . . . Hvordan? var der ikke nogen, der sagde,
            at nu skal Toget gaa . . . .

Der staar en Mor paa Stambuls Banegaard -
og nogle siger: nu er Toget kørt.
    Maaske det er til hende.
    Og nu skal hun saa prøve paa at vende -
        . . . Hvordan? var der ikke nogen, der sagde,
            at nu er Toget kørt . . . .

- Der sad en Mor ved Stambuls Banegaard
og drak den gyldne Vin - i Glas ved Glas.
    Drik Sorg og Angst til Døde . . .
    og smil til ham, du nu skal hjem og møde -
        . . . Hvordan? var der ikke nogen, der sagde.
            at nu er Toget kørt . . . .

T:Underligt stille og dødt i min Have i Aar
F:Underligt stille og dødt i min Have i Aar
SIDE:29-30

Underligt stille og dødt i min Have i Aar.
Henne ved Rosenbusken et ensomt Dukkehus staar.
Edderkoppen, der spinder fra Blad til Blad,
sidder derinde i Sofaen - tryg og glad.

Ved jo, at frit den kan entre det hele Palads
Ingen vil jage den bort fra dens Hædersplads.
Intet Par glade Øjne vil spejde derind;
intet Par travle Smaahænder forfølge dens Spind.

Tromme - lig ikke derhenne og glo, hvor jeg gaar.
Ingen smaa, solbrune Hænder er her i Aar,
som vil dig røre. Og du, Gyngehest, ti.
Ingen vrinsker omkap. Staa stille. Det er forbi.

Mis, Mis, graa Kat - hvor er de glade Børn?
Krigen har hvirvlet dem bort herfra, i en Vanvids-Tørn.
Skæbnen er over os. Alle er vi i Krigens Vold.
Bære vor Byrde maa vi. Hvor Livets Haand er kold.

. . . . Hvide Barnevogn, se, jeg vil Øjnene lukke.
Ikke kigge ind i din tomme Favn.
Langt herfra, i et andet Land, staar min lille Vugge
Over de tusinde Mile hviskes et Spædbarns Navn.

Nu har jeg prøvet at bo paa en øde Ø.
Stjernerne sluktes. Jeg ved, at selve Solen maa dø.
Her vil jeg sidde og vente det dræbende Hug.
Blomstrende Have. Hvor var du dog eengang smuk.

T:Jeg saa dig to Sekunder -
F:Jeg saa dig to Sekunder - og forstod dig
SIDE:31-32

Jeg saa dig to Sekunder - og forstod dig.
Du havde fundet dig en solvarm Krog
i Liggestolen gemt. Og din Venindes Have
hvælved sin Hvile over dig og slog
sit Glemselsgitter om den Kirkegaard,
der var dit Sind.
Jeg stirred stum derind.
Jeg saa dig to Sekunder - og forstod dig.

Et Fuglefløjt - en Mandelgren, der dufted
i Vindens Vift nær ved din Kind. En Sky,
der stille flød forbi. Og foran dine Fødder
et Hav af Iris - saligt blaa og bly.
Altsammen kun som taagefjerne Glimt
forbi dig gled,
i tom Tungsindighed.
Et Fuglefløjt - en Mandelgren, der dufted -

Du vented paa en Vished, tung som Døden;
din Skæbnes bitre Skænk fra Krigens Bord.
Udenfor Kirkegaarden stod de andre - Venner
og Slægt. En fremmed, ensom Jord
brændte din Fod. Jeg saa’ en høsted Eng:
din Sjæl, dens Haab.
Jeg hørte jo dens Raab.
Jeg saa dig to Sekunder - og forstod dig.

T:In memoriam
F:Myrdet ved Pinsler
SIDE:33-35

»Myrdet ved Pinsler«. Afklædt. Levende korsfæstet . . . Pisket.
Pisket af Bødlernes Svøber . . . . Alle Tænder med Tænger
revet ud af din Mund . . .
Flaaet dit Kød i Flænger . . .
udrevet Negle og Haar,
lemlæstet hele dit Legem til eet, eet gabende Saar -
    _Da_ først Døden. Da først Dødens stille,
    naadige, stumme Stund - - -

- - Du stod der i saa sollys en Have
en Morgen med Vaarglans over Eng,
og holdt paa dine Arme en lille,
blomstrende, treaars Dreng.
Saa gyldent skinned hans Krøller
i Sol mod dit sorte Skæg og dit bølgende Haar.
Og Sol var dit Øje. Det straaled over den lille,
som havde du plukket en dejlig Blomst i Eng.

Ved Foden af din Præstedragts Folder
sad tre mørke, smaa Drenge og lo
med Fløj elsøjne op imod Barnet,
- din Broders lille Søn - og lo
ud mod den ukendte Verden . . . .
Din femtenaars Datter stod der, frejdig og barnetryg.
Ja, Sol var dit Øje. Det straaled over dem alle;
du favned din blomstrende Eng og saa den gro.

. . . Og Krigens Helved kom. »Deportationer«.
Armeniens dybe Floder blev til Blod.
Mejet ned er Blomsterne i Enge . . . .
hvor er dine egne, tre smaa Drenge!
Og du selv . . . . dit Øjes varme Straaler . . . .
Din Datter ødet i Tyrkevold . . . . Bloddryppet, dræbt alt dit!
Fire Aar vented vi Voksende Vished om Døden . . . .
Budet er kommet. Øjenvidners. Sort paa hvidt.

- - Du havde fortjent at vandre
paany i en sollys Have -
og finde igen dine Blomster,
de moderløse Smaa.
I maatte i Døden vandre -
du maatte til Martyrpælen gaa;
dine Fædres Gud, din kristne Tro
vilde du ikke svigte
- Dine Fædres Gud, du Martyrsjæl,
mon han saa derpaa! - - -

T:Diamanter
F:Saa stor en Stilhed og saa tyst en Taushed.
SIDE:36-37

Saa stor en Stilhed og saa tyst en Taushed.
    Den maanelyse Aften ligger stum;
    stille og stærkt Naturens Hjerte slaar,
    - og stille bliver al vor Sans.
Kun Aareslag, fjernt døende, fra Baaden,
som - med en ukendt Nattefiskers Tag
runder vor Ø - fylder det hele Rum,
    baaret af Havets dybe Sesonnans.
    Stille og stærkt.
    Og Maanestraaler glimter
    som gyldne Striber
    ved hvert et Suk af Aareslag -
i Vandets fjerne Draabe-Diamanter.
    Saa stiile bliver al vor Sans.

Ja, stille, Ven, vi sidder paa Terrassen.
Paa Bjergets Skrænt en Pinje nynner tyst
sin Sang om Ensomhed - om din, om min;
    - og stille bliver al vor Sans.
Kun Spil. Fjernt hulkende, fra Villahaven.
Dér, med en ukendt Nattespillers Haand
Violoncellen griber i vort Bryst,
løftet af Sindets dybe Resonnans,
    - dit Sind og mit.
    Og mens du, dybt fortrolig,
    og dybt befriet
    krænger af Sindet Dagens Baand,
den synger hulkende, i Ve og Vaande,
    om Ensomhed - om din, om min.

. . . . Ja, stille, stille, Ven, blev Livets Stemmer
omkring os, i os. Tyst, som Dødens Sprog,
var dine Taarer, Ven, den Aftenstund.
    Lysvaagen var vor sjette Sans. -
Kun dit - og mit. Længst sov Hotellets Gæster.
Baaden svandt boit. Violoncellen tav.
Samstemt af Smerten vore Hjerter slog,
    lutret af Sorgens dybe Resonnans,
    - din Sorg. Og min.
    _Mit_ Slot var nu et stænget
    Mørkekammer;
    Dødsenglen Vagt, som ved en Grav.
Min Hules Lys af klare Diamanter
    blev dine Taarer, Ven, den Aftenstund.

SLUTSEKTION

SEKTION:II. Soldaterhustruens Sange

T:De siger, du er »savnet«
F:De siger, du er savnet
SIDE:41

De siger, du er »savnet« -
    - savnet - savnet.
Det stod paa et stort Papir.
    Jeg læste det selv. Navnet -

_Hans_ Navn. Og mange andre -
    andre - andre.
Men hans var med. Fejlt
    sat ind ved alle de andre -

Fejlt? Hvem ler? Det lyder
    tomt. - Hvem ligger
paa Gulvet og rokker i Nød
    som en fattig, fattig Tigger.

Det er mig. Jeg tigger Løgnen
    - Løgnen - Løgnen
om bare at være Sandhed
    et Døgn. Løgnen - Løgnen . . . .


T:Vuggesang for Baby
F:Min lille, min lille
SIDE:42-43

Min lille, min lille . . . . du ligger derinde saa stille,
saa rolig og glad og ser mod de blodige Skyr.
_Hans_ lille . . . _hans_ lille . . . jeg kan ikke taale de milde,
straalende Øjne, hans Øjne, hans Blik . . .  vor lille,
vor Lykke, vor fælles, dejlige Skat,
    - siden det nu . . . blev Nat.

Jeg ser ham endnu, da han løfted dig op paa Armen
den sidste Gang . . . og Toget fløjted og peb.
Han lo . . . men det skælvede svagt om hans Mund . . . og Larmen
kunde ej kvæle hans Hjertes lønlige Raab,
det, der brast i hans Blik: Ser . . .
ser jeg ham . . . ser jeg ham . . . mer?

De blodige Skyr. Rødt spejler de Jordens Smerte.
Kun du, og de smaa som du, fatter det ej.
Baby . . . Baby . . . saadan saa det ud i hans Hjerte.
Husker du, Barn, der ligger derinde og smiler -
husker du, Barn, saa glad og sund -
hvor det skælvede . . . om hans Mund . . .

T:Det eneste
F:Maaske var der eet, eet eneste
SIDE:44-45

Maaske var der eet, eet eneste,
som aldrig fordum fandt Rum i Ord,
fordi det ikke var muligt
at træde saa stor en Smertes
    hellige Jord.

Maaske var der eet, eet eneste,
som aldrig fordum slog Rod i vor Tanke,
fordi vi vidste, at søndred
_den_ Storm os, fandtes der ingen
    Redningsplanke.

. . . . Men listed den Sorg, den eneste,
en Dag dog langsomt frem for vor Dør:
Død i de Øjne, vi elsked . . . .
og havde den Trin saa tunge
    som intet før -

og skulde det ske, det eneste . . . .
at se de Øjne briste - briste -
saa var der kun eet tilbage:
at følge ham ud i Mørket -
    det sidste - sidste.

T:Gallipoli
F:Themsen ligger nattestum og stille
SIDE:46-48

Themsen ligger nattestum og stille;
Lyset fra min Nabos Lampe spejler sig deri.
Her hos mig i Stuen er der mørkt. Og kun en lille
Vugge staar og lyser med sit Lagens Broderi.

Blind jeg stirred mig de tusind Mile
imod Øst - og saa en lang, en smerteblodig Front,
hvor Galiziens Sumpe blev den sidste, lange Hvile
for de Trætte - under Ildens røde Horisont.

Dèr jeg søgte dig, Dag, Nat, saalænge . . .
hørte Polens Floder hulke, saa' det stive Blik
i de røde Bølgers Vande, nu kun Dødens Senge
for en Manddom, der blev myrdet, koldt, af Krigs-Taktik -

hørte Vindens Hvisken stille klage
for en Ungdom, for en Verden, som til Hvile gik;
for de tusind unge Øjne, som sig saa tilbage
efter Livet, med den sidste Længsels dybe Blik

Bag de tusind, døde Hjerters Flammer
var der eet, som stadigt blødende, blev ved at slaa:
Krig, dit store, hjerteløse Hjertes haarde Hammer.
Verdens-Hjertets Blod du kræved. Stivnet saa vi paa . . . .

- Østpaa slæbtes alt mit Sind. Forrevet
leved jeg i evig Rædsels Tyranni.
Men en anden Front brød frem. _Dèr_ var min Dødsdom skrevet.
Det var dig - aa dig, Gallipoli - Gallipoli! -

Derfra vented jeg - nej, _venter_, _venter_
jeg nu Bud og Brev . . . Jeg ser det havblaa Hellespont,
ser vor Flaade gynge mellem høje, gulgraa Skrænter -
ved - men fatter ikke - : her er Dødens mørke Front.

. . . Er det Maanen, eller, Død, din blege Pande,
som staar bøjet og mig stirrer hvidt i Øjet ind . . . .
Er det Hellespont - nej, det er Themsens stilie Vande,
som i Natten hvisker til mit vaandefulde Sind -

Han, du elsked alle Livets Dage,
er forsvundet bag den store, røde Horisont.
- Vuggelagnet lyser stille . . . . er hans Bud tilbage
om den Sejr, du skal naa ved Livets lyse Front.


T:Saa gaar jeg ud ved Nat ad Drømmens Veje -
F:Saa gaar jeg ud ved Nat ad Drømmens Veje
SIDE:49-50

Saa gaar jeg ud ved Nat ad Drømmens Veje -
dens mørke, mørke Haabløshedens Veje,
    hvor du, der var et Lysets Hav af Haab
    med Glædens gyldne Roser om din Pande,
        er blevet borte for mig
    paa Blod-Kyklonens dybe Vanvids-Vande.
        Jeg ved det. Og af Alt kun eet forstaar jeg:
        du hører ej mit Raab.
Et Dødens Ekko slynges mig i Møde
fra Haabløshedens Dyb i Hulens Øde.
Jeg føler dig, ulegemligt, til Stede
i denne Stemme, som dog ej er din.
Du er der, som et Ekko af den Verden,
der var din Sjæl og var mig Livets Vin
og Visdoms Væld . . . . Dig er det - dig!
    Men ikke mer min Elskede -
        og ikke mere _min!_ -

Alt hvad du var, er altsaa nu et Intet,
Tomhedens mørke, haabløst mørke Intet.
    Du, Kraft og Styrke, du, som bares frem
    af Glædens sølverhvide Svanevinger,
        er blevet borte for mig
    i Krigens tomme Tummel. Og den ringer
        min Hjerne syg. Af Alt kun eet forstaar jeg:
        du kommer ikke hjem!
Det er forbi. _Forbi_. Men sommetider
tror jeg, at de har fundet dig. Ved Hulens Sider
staar der en stenkold Baare - som er din.
Det er min Elskede, som stille ligger,
saa marmorbleg og marmorskøn . . . .
men uden Sjæl! . . . Dig er det, dig!
    Men ikke mere min Elskede - -
        og ikke mere _min_ - - -

T:Smertens Sang
F:I den første, vilde Smerte
SIDE:51

I den første, vilde Smerte
var der ingen, ingen Bund at finde -
ingen Bund og ingen naadig Havn
    i det Hav af kulsort Savn
    inde i mit stumme Hjerte.
Kun at famle lammet, frem i Blinde,
for en stenkold Strand en Gang at finde.

. . . . I den _sidste_, stumme Smerte,
naar en Gang min egen Time kommer,
vil vi mødes allersidste Gang
    i den fælles Svanesang.
    _Da_ vil først vort Samliv dødes,
da, først da, vil dine Øjne briste,
naar de ikke mer med mine mødes.

T:Floden 
U:Et Brev
F:Om den mægtige Død har løftet sin Haand
SIDE:52-53

Om den mægtige Død har løftet sin Haand
    og lukked din Livsdør af
med et Drøn saa dumpt som Jærnfødders Trav
    paa en lukket, ligesom levende Grav -

saa staar du lænet dit hele Liv
    med Hovedet gemt ved den Dør.
Men ved dine Fødder skummer som før
    den mægtige Livets Flod. Og hør -

Den mumler: »Sørg dig ej døv og blind,
    for jeg, jeg træder dig ned.
Jeg kender ikke Barmhjertighed,
    jeg svulmer mig dyb, jeg bruser mig bred.

Jeg vælter mig ind mod din svage Grund
    og undergraver din Fod;
jeg stivner din Styrke, jeg raadner din Rod;
    du synker i Knæ, hvor før du stod.

Og lidt efter lidt gaar din Sjæl til Bunds,
    slappet og sløv og tam.
Min stærke Elv blev en Mudderdam:
    du ligger deri - døv, blind og lam«.

Saa haard en Stemme har Livets Røst.
    Lyt - og lær af dens Ord.|
Vokse til Visdom maa du - da gror
    din rigeste Frugt af Smertens Jord.

Du høster ellers kun Tab ved Tab.
    En hullet Si blev din Sjæl
Rejs dig. Se Sorgen i Øjne. Knæl
    for dens Blik - men aldrig under dens Hæl.


T:Stjernen 
U:Et Svar
F:Jeg ved det. Og alle de døde Dage
SIDE:54-55

Jeg ved det. Og alle de døde Dage
og hver en vildsom, vaandefuld Nat,
evigt kom jo hans Krav tilbage:
at jeg skulde dæmme for Smerten op
og Trin for Trin, naa den fjerne Top
af Lidelsens lange, stejle Stige.
Deroppe, hvor selv jeg hører ham sige
    de bløde, de blide Ord:
Du lille Pige, du lille Meg,
    du lille, blege Mor!
Saadan som du nu sørger,
sørger næsten den hele Jord.

Men kan det trøste! De blege Kinder,
det slukte Blik og den stive Mund
med de stumme Raab, hos de andre Kvinder
Hver én, jeg møder, er jo mig selv.
Vi ligger knuste af samme Elv,
sammenkrøbne i Krigens Skygge,
den, der døded vor Kvindelykke.
    Og jeg ved, han har Ret i de Ord:
Du lille Pige, du lille Meg,
    du lille, blege Mor!
Saadan som du nu sørger,
sørger næsten den hele Jord.

- Jeg ved det, og taalsomt vil jeg da tage
min Skærsild i Smertens Flammehav;
ydmygt som Stenen, der frem og tilbage
rulles og formes af Bølgernes Slag.
Mit Hjerte standsed med hans. En Dag
kan min Sjæl maaske vaagne og lytte efter.
Maaske de en Gang kan give mig Kræfter,
    de bløde, de blide Ord:
Du lille Pige, du lille Meg,
    du lille, blege Mor!
Saadan som du nu sørger,
sørger næsten den hele Jord.

T:Gik din Elskede bort
F:Gik din Elskede bort
SIDE:56

Gik din Elskede bort
    gennem Dødens Port,
saa holder du jo endnu hans Haand
gennem Dagenes Gang, saa du gaar, hvor han vil,
og du kender hans Maal, og hvad _han_ vilde gjort.

Og du lukker dine Øjne
    og ser kun _hans_ Blik,
naar Taagerne vil true din Vej.
Det Blik er din Styrismand, stærk og mild,
og den Haand gav dig Taalmodets Trylledrik.

Ja, du holder den fast,
    til den sidste Nat,
da du slipper for bestandig hans Haand
og skal sove ved hans Side for sidste Gang,
i den evige Søvn, i den grufulde Grav.

T:Erindringens Mod
F:Prøv at faa Mod til at huske
SIDE:57-58

    Prøv at faa Mod til at huske,
dèr, hvor du synes, at Glemsel kan ene
    skorpe dit skælvende Saar.
Prøv det med lukkede Øjne, og helst mens du holder
    et Barn ved Haand - eller stryger dets Haar.

    Prøv det ved Nat - og siden,
naar Styrken blev din, saa sæt dig ved Dagens
    fredløse Alfarvej.
Taal blot en Tid baade Solen og Støvet. Det brænder
    og blinder saa mange andre end dig.

    Saa’ ved dens Side din Viljes
Urt - den vil vokse til vajende Palmer,
    skygge og skjule dig selv.
Snart vil det under den myldre med Spirer, der suger
    Næring alene af Livets Elv.

    Saa vil din Have vandes
af Floder, hvis Kilder du ene kender.
    Venner og Frænder? aa nej.
Lad dem kun spørge - og lad dem kun tro, at du svarer.
    Blodspor kan skjules af Blomster ved Vej.

    _Saa_ faar du Mod til at huske
dèr, hvor du synes, at Glemsel kan ene
    skorpe dit skælvende Saar.
Fast kan du favne den brændende Nælde - imens du
    med løftet Ansigt mod Livet gaar.

T:Vuggesang for Baby
F:Saa tager vi To hinanden ved Haand
SIDE:59-60

Saa tager vi To hinanden ved Haand,
hans Barn, mit Barn - Soldatens Søn;
det er _min_ Tur _nu_ til at kæmpe.
Mig, der skal binde hans Fremtids Baand,
mig, der skal vinde ham Kampens Løn
med min Sjæls Mod - og alle mit Hjertes
    dyreste Kræfter.

Vi gaar vor Gang over Livets Bro,
stille, Barn, vi To;
og staar der ved Aften Blod i min Sko,
hvad gør det, naar blot min Sjæl kan tro,
at min Gang vilde gøre ham Glæde.
At kunde han komme og sidde nu
    ved vor Side,
se den Have, han planted,
bære saa fagert Flor,
_dig_, din Vækst, din Glæde,
gro af min Smertes Jord - -

saa var hans Smil det samme,
som i vor Sommers Grøde;
saa var hans Blik den samme
    Solskinsflamme,
som lod min Sjæl een Gang i Vaarens
    Løvsprings-Lykke gløde,
- og som i Dag, efter en Ørkens Øde,
gør mine blødende Saar
    til Hjertets Roser røde.

SLUTSEKTION

SEKTION:III.


T:Den lille Sti
F:Du lille Sti af Lyng og Lærk
SIDE:63-64

Du lille Sti af Lyng og Lærk
med Sol paa Blaabær smaa
og Duft af Fyrrenaale graa
- hvor er her godt at gaa.
Du fører til det store Hav,
og mange haster dig forbi,
men jeg vil blive her en Stund
hos dig, du lille Sti.

Det er saa blødt at hvile paa,
dit fløjelsfine Mos,
og Himlen er saa stille blaa,
som knap jeg kan forstaa.
Du kender ikke Støj og Storm,
kun Blomst og Bi og Hare graa;
her ligger ingen Bjørn i Hi
hos dig, du lille Sti.

Jeg blev saa træt, du lille Sti,
paa Livets store Vej;
den kræved Styrke af min Fod -
nu hviler jeg hos dig.
Dèr ligger _Livets_ Bjørn i Hi
og har parat sin haarde Klo;
- her har jeg Fred og Duft og Ro,
hos dig, du lille Sti.

F:Du dejlige, dybe Skov!
SIDE:65

Du dejlige, dybe Skov!
Som et langt, langt Suk er dit Navn,
som et Suk af Sødme og stillet Savn.
Som en Dønning af Fred over al Forstand,
    og af Hvile - Hvile i Lykkeland.
Som et Suk med lukkede Øjne
    er din susende Røst;
    som en gaadefuld Trøst
    er din stille Favn,
og dit Navn som et Suk: du dejlige, dybe Skov.

Min stille, min stumme Skov!
Med utallige, tause Ord
har du givet mig Rod i din hjemlige Jord,
har du fanget mig ind i din Faderfavn
og givet igen mig Barnenavn.
    Du Skov over alle Skove;
    som en Fredens Kyst,
    som en Elskers Trøst
    med saa stille Røst
er en Hvil ved dit Bryst, min stille, min stumme Skov.



T:En Sommer-Melodi
F:Ja, du hviskende Skov
SIDE:66-67

. . . . Ja, du hviskende Skov,
hvor det vuggende Hav under Himlens Opal
træder Dansen med Sang for din Fod, saa din Sal
    blir et bølgende Bal,
og din Hal vugger Takt med det vuggende
            Hav . . . det vuggende Hav . . .

    Og du Skovduekor,
i den sølvhvide Nat og ved Morgenstund,
fra Fyrrekroner og Egelund.
    Som en Kildes Bund
er din Mund, du klukkende Skovduekor . . .
            du Skovduekor . . .

    Og dit Guld, Kaprifol,
af de gyngende Ranker i Solgryglans,
og med gyldent skinnende Guldsmededans
    ved den gyldne Sankt Hans
om din Krans af gyngende Guld, Kaprifol . . .
            dit Guld, Kaprifol . . .

    Som en hemmelig Røst
suser Egenes Hvisken fra Hedenold frem;
tyst aabner den Fortidens Dør paa Klem.
    Tilbage - og frem,
som en hemmelig Tale fra Hedenold . . . fra Hedenold . . .

    Og du mossede Skrænt,
som dryppet med Dugg og med Blaabær smaa,
og med Bal af Konvaller og Hjertestraa,
    og af Klokker blaa,
- ja, du mossede Skrænt og du mumlende
    Hav . . . aa, du mumlende Hav . . .

T:Sus i Æblehave
F:Sus i Æblehave
SIDE:68-69

Sus i Æblehave,
og Puslespil i Blade,
og Solstrejf under Sky;
Vindens Vift gaar fra og til,
pusler fint, som Fløjtespil,
og har saa mild en Tale.

Gyng i Æblegrene
og Ly bag Hæk alene,
i Hængekøje-Vug.
Kun en lille Billemor
gaar sin Gang, det lille Nor,
paa din Arm, alene.

Grønne, grønne Blade,
og Duft af Stub og Stamme
og Knopskæls Drys i Skød;
langsomt vandrer Larver to
op omkring din hvide Sko,
saa grønne, ja, saa grønne.

Sus i Æblehave
og Puslespil i Blade,
med Solstrejf under Sky.
Ingen Ting - og ingen Ting;
derfor just de fleste Ting
og al den bedste Tale.

T:Dansk Strand
F:Med saadant et Sus over Lyngen
SIDE:70-71

Med saadant et Sus over Lyngen
og saadan en Sol over Strand,
og saadan en Verden af skyggende Skyer,
der duver saa lavt mod det hvidblaa Vand;
med saadan en skinnende Stribe
af Sølv derude i Synskresens Rand,
saa kan du vel nok begribe,
at dette er Danmarks Strand.
    Lykkelig den, der nemmed dens Sang,
    ene med Viber og Bølger.

Med Skumsprøjtets Leg over Kinden,
friskt som en Barnemunds Kys,
med Syd-Vindens Vift om din Pandes Fold,
blidt og blødt som en Barnemunds Kys -
med Rummets fredfyldte Stemme,
tro og tryg som en Barnemunds Kys -
det kan du vel nok fornemme,
at dette er Danmarks Kys.
    Luk dine Øjne og føl dets Fryd,
    ene med Viber og Bølger.

Saa læg dig nu ned i Lyngen,
i Solen, der bager paa Sand,
og flyv med de duvende, dungraa Skyer
tilbage til Livets Blomsterstrand.
Hør Havets fortrolige Stemme;
se Sølvet i Synskresens Rand;
nu kan du vel aldrig glemme,
at dejligt er Danmarks Land.
    Lykkelig den, der nemmed dets Sang,
    ene med Viber og Bølger.


T:Efteraarsblomster
F:Gyldne, gyldne og røde
SIDE:72-75

{c:I}

Gyldne, gyldne og røde
som Knapper af Guld og Rubiner
paa Kapper af grønt, med flødefarvede
Stænk og Striber paa.
Og blaa - som vi tænkte os Bjergene,
den Gang, vi var ganske smaa.
    . . . Gyldne, gyldne og røde.

Grøftekant, hvor du skinner.
Nænner du vel at visne?
Kender du det, som binder
af Farve-Nuet en Fremtids-Krans?
Lær os det. Lær os at gemme
Livets Farver i Morgenglans.
    . . . Grøftekant - hvor du skinner.

Efteraarsblomster - Minder
ligner I mest. Og derfor
signer jeg jer, og finder
hos jer de tabte Bjerges Blaa
og alle de gyldne Farver
mit Hjertes Løvsal saa.
    . . . Efteraarsblomster - Minder.


{c:II}

Pluk dem da hjem til din Stue;
stænk dem som gyldne Solglimt rundt;
strø deres Smil og Straaler
i Skaaler og Glas, i Bundt ved Bundt.

- Og er du den ensomme Vandrer,
fattig maaske, og tungt forslidt,
og ejer du ingen Stue,
og kalder du intet Vindu dit -

intet Vindu til Blomster,
_dit_ ved skiftende Sol og Vind,
lad dem da blive ved Vejens
Kant - og pluk dem kun til dit Sind.

Den stilleste Stue af alle
i Verden er vel dit eget Sind.
Nøglen fik kun de færreste;
de, der vidste at liste derind.

_Dèr_ kan de Blomster straale,
stænke Sol i et Graavejrssind;
friske til alle Tider,
lukked du først dem i Sindet ind.

Farvers Festskrud gav de
dem, du delte din Stue med.
Stod der een derude
lyttende mod det stille Sted -

vilde du ikke aabne,
lytted du selv, men anden Vej:
Blomsterne, _dem_ kan du dele;
de har Duft for fler end dig;

de har Drømme, uskyldige,
kyske som Barnets i Sommernat;
stærke men ikke berusende,
bløde som Taager i Elverkrat.

. . . . Pluk dem da hjem til din Stue,
stænk dem som gyldne Solglimt rundt
Strø deres Smil og Straaler
i Sjæl og Tanker, i Bundt ved Bundt.

T:Den røde Rose
F:Det suser, suser i Skoven
SIDE:76-78

. . . Det suser, suser i Skoven -
igennem de gamle Kroner,
med Toner i Stormens Moll
i alle de syngende Toppe.
Og det er godt, at det suser
    deroppe - -
saa hører du ikke den sydende Hvisken,
som glider saa tungt gennem Busk og Krat
i den stjernestrøede, sorte Nat,
fra den Flygtning, der flakker i Skoven,
ud og ind - ud og ind -
Ven - dit Sind.

. . . . Jeg saa’ en Dag, ved Senhøst,
da Solen gik helt paa Hæld
ved Kveld, med en sidste Straale
bag Sky - et afblomstret, sandet
Bed, brunt af visne Blade.
    Ikke andet.
Men pludselig gløded den sidste Straale
fra Skyen, ned paa det visne Bed.
Den søgte stille - og standsede ved
    en enkelt, mørkerød Rose,
som flammed endnu, med Sommerglød,
    - varm og rød.

- Jeg vidste, du var en Flygtning
for dine egne Tanker
og mine stumme Ord.
Du vidste, at jeg forstod dig,
saasnart du hvisked: jeg synded
    imod dig.
Og jeg, som kendte din blomstrende Sjæl,
jeg vidste, hver Blomst kunde godt forgaa,
men Angeren vilde flammende staa
i din Sjæl, som den sidste Rose,
med en underlig ædel, mandig Glød
    blodigt rød.

Nu ligger dit Brev paa Bordet,
som saadan en sidste Rose.
Mimosen kunde ej kræve
mildere Kvindehænder
og mere nænsom Skaansel
    mellem Venner.
Sorgen er Sol. Hvor Nag og Haardhed
er gold og kold, kan dens Straale naa
til Sjælens visneste Blomstervraa;
    finde den sidste Rose
og tænde den flammende Angers Glød,
    - Ven, hvor rød!

. . . . Det sused længe i Skoven -
- ak Ven, jeg kender den Susen,
den Brusen af syngende Toppe
igennem de stærke Kroner
Kender jeg ikke Fristelsen ved
    de Toner?
Jeg vidste din Sjæl paa Flugt gennem Skoven -
og vidste, før du, at det var ikke godt,
at det sused saa længe; jeg ventede blot.
- Og der flammed en Dag en Rose
i den sidste Sol over Løvfalds-Jord.
Og et Brev - paa mit Bord.

T:Naar Dagen er omme
F:Naar Dagen er omme og Mørket har lagt
SIDE:79-80

Naar Dagen er omme og Mørket har lagt
    sin Arm om de susende Træer,
naar Haven har hemmeligt hviskende bragt
    sit sidste Godnat til enhver -
saa luk dine Øjne og lyt til den Fred,
    som lister fra Krogene frem,
og glæd dig til Drømmen, og hvisk med et Smil
    det sidste Godnat til dit Hjem.

Naar Dagen er omme og Stjernen har tændt
    sit Smil bag dit Vindu, min Skat,
saa luk dine Øjne, thi Dagen er endt,
    nu kommer den rolige Nat.
Nu lukkes de, alle de brune og blaa
    smaa Stjerneøjne paa Jord,
og Dagens Smil bliver Perler smaa
    paa Drømmenes gyldne Snor.

Naar Dagen er emme, og Drøm stunder til,
    og tyst er den hviskende Vind,
saa bringer fra Stuen det dæmpede Spil
    et sidste Godnat til dit Sind.
Alt slumrer, kun Kærlighed vaager, dens Magt
    er klædt i Tonernes Dragt.
Kun Kærlighed vaager; dens Englevagt
    det sidste Godnat har dig bragt.

T:Nu gulnes min Røn -
F:Nu gulnes min Røn paa Gærdet
SIDE:81-82

Nu gulnes min Røn paa Gærdet,
og Sommerens bristede Hjertes
sidste blødende Draaber
staar rødt i September-Vejret.
Taagen hylder om Hækken
sit Dækken af dungraa Silke;
den svøber sit Sølv om Vildvinens
magre, svajende Stilke.

Nu, Høst, dine Haandslags Kulde
veksler med Solkys-Varme;
aa ja, det gik, som det skulde -
vi lytter blot langt mod det svundne.
Nu tier de Fuglestemmer,
men gemmer dog skjulte Kræfter;
nu græder min Dreng i Gyngen,
og jubler Minuttet efter.

Den fattige Røn paa Gærdet
har gyldne smaa Smil gennem Taagen;
den glemte Sommer-Besværet
og staar nu med Frugten i Favnen.
Den vifter til Drengen, og nikker;
- nikker nok om, at den Latter
gir rislende Sølv over Livet
og klarer de tungeste Skatter.

Ja, staar vi med Frugten i Favnen
og gyldne smaa Smil gennem Taagen
og Barnet forrest i Stavnen
af Skuden, ved Sommer og siden -
saa fandt vi Guldet i Mulde
og skulde vel spinde, som Silke,
Skønheds-Sølvet om Livets
magreste Blomsterstilke.

T:Mor, dit Haar er hvidt
F:Mor - dit Haar er hvidt!
SIDE:83-

Mor - dit Haar er hvidt!
Nej - det var kun Solen.
Hvorfor smiler du ad det?“
    ,,Barn - lad Solen komme.
    Lad den strømme over mine Drømme,
    til de visner og mit Haar er hvidt.
    Livets Sol var Ven og ikke Fjende
        for din Mor,
det vil du forstaa, naar du biir stor.
Og dets Haand, trods alt, kun blød,
    just som din,
lille Dreng, der danser paa mit Skød.
Og mit Haar maa gerne hvidne,
    lille du,
skønt jeg føler mig saa ung endnu,
naar blot Livets Sol maa skinne
    i _dit_ Øjes Glød -
glade Dreng, der jubler paa mit Skød!''

T:De sorte Nætter
F:Nu begynder de - de sorte Nætter
SIDE:84-85

Nu begynder de - de sorte Nætter,
og det suser tungt, og Stjernehæren
sank usynligt bort. Vi ved ej hvor.
Men vi tror saa gerne paa, at hver en
Stjerne endnu lever over Jord.
    Nu begynder de - de sorte Nætter.

Men det var en Gang de lyse Nætter,
og det gæred, fuldt af Foraarsgrøde
og af lysblaa Løfter for dit Liv.
Og vi syntes, at en Dag var øde,
Natten tom og Luften uden Liv,
    om de døde ud, de lyse Nætter - -

- Mørkest er de vaagne, lyse Nætter.
Naar din Sjæl er allermest forrevet,
og de brudte Løfter for dit Liv,
med »Forbi, forbi«, staar staalskarpt skrevet
i det hvide Natteansigts Liv.
    Mørkest er de vaagne, lyse Nætter.

Lysest er maaske de sorte Nætter.
»Sandhed, Sandhed« suser de imod dig;
bort fra Fejghed bærer deres Røst;
Fejghed, Fejghed, naar en Drøm forlod dig.
- Drøm blev Guld. Blev Sjælens Skov i Høst.
    Lyse, lyse er de sorte Nætter.

T:Nat, dit Blik -
F:Nat - dit Blik er dybt
SIDE:86-87

Nat - dit Blik er dybt,
i sin mørke Sødme,
naar du sænker Øjelaaget
over Skovens Dyb og Himlens sidste
    Solfaldsrødme.

Saa’ den lyse Dag,
at vi saared, synded,
lukked den letsindigt Øjet,
- ak, du Nat, du Nat, hvor stille _du_
    om Selvtugt nynned.

Saa’ den stærke Dag
os i Svaghed svigte,
slappe Suset i vor Ungdoms Vinge,
- Nat, _du_ gav os Modets Fred, dets Frelser
    Fyr i Sigte.

Dag gik bort - og du
fik det alt at vide.
Saa’ med dine dybe Øjne
alt, hvad Dagen og dens travle Hænder
    skød til Side.

Kun for dig, dit Blik,
staar vor Tanke nøgen.
Dagen dækked, naar vi, sansesvækket,
tog og gav i Flæng, med Slør om Viljen,
    sløvt, som Skøgen.

- - Nat - vær mild af Blik,
gavmild i din Sødme,
naar en Gang du sænker Øjet
over Livets Dag - og Dagens sidste
    Solfaldsrødme.

SLUTSEKTION

SEKTION:IV. Efter det armeniske


T:Herre, hav Barmhjertighed med os
F:Herre! Hav Barmhjertighed med os!
SIDE:91

»Herre! Hav Barmhjertighed med os!
Herre! Hav Barmhjertighed med os!
Du hellige Treenighed, giv Fred til Verden
og Helbredelse til de Syge
og Befrielse til de Lidende!
    Rejs Dig, vore Fædres Gud!
    Du, som er de Lidendes Tilflugt!
    Kom dine Tjenere til Hjælp!
    Giv de kristne Hære Sejer!
    og vær det armeniske Folks Tilflugt!
        Herre! Hav Barmhjertighed med os!«

T:Natten saa vi komme -
F:Ære være Dig, Herre! Vor Gud og vort dyre Skjold!
SIDE:92

»Ære være Dig, Herre! Vor Gud og vort dyre Skjold!
Du, som gav os de gode Dage og nu de onde!
Natten saa vi komme, og Natten er end ej omme!
Herre, rens vore Fædres Jord fra Fjendens Vold!«

»Herre, giv Fred til Verden! Lad Broderskabet bestaa!
Tag i din Haand vore døde og døende Fædre og Brødre!
Natten saa vi komme, og Natten er end ej omme!
Giv os Kraft at vente; lad os Sejren naa!«

T:Jeg var det vilde Kvædetræ
F:Jeg var det vilde Kvædetræ
SIDE:93

»Jeg var det vilde Kvædetræ;
jeg voksed op i Klippens Læ.

De kom og rykked op min Rod
og bar mig bort fra Bjergets Fod.

De planted mig i fremmed Land
og vanded mig med Sukkervand.

- O, bring mig til mit eget Land
og vand mig blot med Sneens Vand - -«


T:Den forældreløses Vuggesang
U:Faderen under Jorden synger:
F:Sahag oppe paa Bjerget
SIDE:94-95

»Sahag oppe paa Bjerget,
    Faderen under Stenenes Dække.
Sivene er din Vugge,
    den væltede Sten dit Tæppe.

Gid Vinden maa vugge dig roligt i Slummer
    i Stjernernes milde Skær.
Gid du maa die det vilde Faar
    og vokse dig stærk og stor.

Sov ind, min Skat, med Blomster paa Kind,
    og gid den syngende Vind
maa vifte i Takt med dit Aandedræt
    paa Klippens Tind.

Gid Maanen synge din Vuggesang
    og Syvstjernen frede din Drøm.
Gid Solen vogte din sunde Søvn,
    saa din Fader kan smile derved
    under Stenenes Dække.
        Sov - sov -
    Sahag oppe paa Bjerget,
        Sov - sov! -«

T:Vuggesang fra Bitlis
F:Sov - Sov!
SIDE:96

    »Sov - Sov!
Nu er Gederne kommet!
Ned fra Bjergenes Top er de alle kommet.
De har bragt dig den blide Slummer,
    - sov, sov! -
de har stænket den i dine store Øjne,
dine Øjne, der er store som Havet
    og dybe som dets Vand.
De har bragt dig den blide Slummer
    og mættet dig med den fede Mælk.

    Sov - sov!
Gud Fader sende dig Søvnen
og Moder Maria sin Fred!
Moder Maria skal være din Moder,
hendes eenbaarne Søn din Vogter.
Jeg vil gaa til Kirken
og bede til de Hellige for os;
Krucifikset vil jeg bede
være din Broder,
saa dets Arme altid maa være udstrakt
over dig og over os.
    Sov - sov!«

T:Vuggesang fra Van
F:Aa nej, aa nej, der er ingen, der vover
SIDE:97

». . . . Aa nej, aa nej, der er ingen, der vover
at sige noget ondt om dig!
    Aa nej, aa nej, den der siger noget ondt
    om min lille Dreng,
    gid hans Fader maa miste alle sine Æsler!
Gid Æslet maa sætte sig midt i hans Blomsterbed!
Ja, gid Æslet maa dyppe sine Øren i hans Youghurt!«

T:Morgensang
F:Det er Dag, det er Dag!
SIDE:98

»- - Det er Dag, det er Dag!
Det gode Lys er kommet igen
og Himlens Porte er aabne!
Guldtronen staar deroppe,
og Christus sidder derpaa!
Oplyseren<note>* Den hellige Grigor, kaldet Oplyseren.</note> staar i Døren,
Guldpennen har han i Haand!
han skriver de stores Navne,
han skriver ogsaa de smaa;
de Dømte græder i Mørket,
de Frelste frydes i Solen -
    Det er Dag - det er Dag!«


T:Morgenbøn
F:Du Morgenens Lys, du Retfærdigheds Sol!
SIDE:99

»Du Morgenens Lys, du Retfærdigheds Sol!
Lad dit Lys tændes i min Sjæl!
Herre, rejs Dig for at hjælpe os!
Oprejs mig, som er sunket til Jorden!
Lad mig blive som En af dine frelsende Engle!
Jeg er død, bliv Du mit Liv!
Jeg er udslukt, bliv Du mit Lys!
Vug min Smerte i Søvn, o Herre!
Jeg anraaber Dig med min Stemme,
jeg bønfalder Dig med mine Hænder:
giv mig af Din Godheds Gave!
Giv mine Øjne Vand, saa at jeg kan græde
    brændende Taarer,
og lad dem udviske mine Synder!
    Jesus,
blødgør Du, i Kærlighedens Navn,
ved din Kærlighed mit Hjertes Sten!
Lad rinde, o Herre, over min Sjæl
    Duggen af dit Blod!
Da vil min Sjæl eje Din Glæde!«

{rs:(Nerses den Milde,}
{rs:Catholicos i det 12te Aarh.)}

T:Emigrantens Sang
F:Syng, Fjeldfugl, syng paa de høje Tinder!
SIDE:100

»Syng, Fjeldfugl, syng paa de høje Tinder!
- fremmed er jeg paa fremmed Jord,
og bange for dèr at dø!
Græd ikke, Moder,
min lille Moder!
Jeg lever her i det fremmede Land,
men min Drøm er at gense min Hjemstavns Jord
og dens rislende, rindende Vand!«

T:Aftenbøn I-II
F:Vort Hus er helt af Jærn
SIDE:101-102

{c:I}

Vort Hus er helt af Jærn
og Murene af Staal;
den hellige Jomfru staar ved Døren
og Sankt Grigor paa dets Tag.
Hans Kappe dækker Taget
og skærmer det hele Hus;
Hans Kors beskytter Døren
med Hænderne rakt ud;
gid den, der nærmer sig Døren,
maa blive forvandlet til Sten;
gid den, der vil op paa Taget
maa blive forvandlet til Jærn.


{c:II}

Hellige Moder! Mine Synders Tal
er større end Bjergenes og Dalenes;
talrigere er mine Synder
end Stenene i Floden
og end Haarene paa mit Hoved.
De er som en Søjle,
der rækker fra Jord til Himmel;
de er som en Rede af Djævle,
der hver har talløse Unger.
- Hellige Moder,
frels min stakkels Sjæl!
Bliv hos os i vor Nød!
Vær hos os i vor Angst
og forlad os ikke!«

T:Bønnen mod onde Øjne
F:Herren kom, han sad paa den sorte Sky
SIDE:103-104

Herren kom, han sad paa den sorte Sky;
alle fire Verdenshjørner skælvede.

Han satte sig paa sin Guldtrone,
han kaldte Englene til sig.
Paulus kom og Peter kom.

Han lærte dem denne Bøn,
og den, som siger denne Bøn
    _tre_ Gange:
om han end falder i Ilden,
skal han ikke brænde sig;
om han bliver slaaet med Sværdet
skal han ikke saares;
hans Øjne skal aldrig se Helvedes Rædsel;
han er værdig til Paradisets Glæde.

»Onde Øjne, onde Planer,
bliv fra mig og mit!

Bliv fra min aabne Haand
om den glemmer det hellige Korsets Tegn!

Bliv fra min lille Vugge,
om Barnet ligger alene!
Bliv fra min aabne Brønd,
om Laaget ligger ved Siden!
Bliv fra min Okse, mit Asen
og bliv fra min gode Hest;
bliv fra min gode Faareflok
og fra mit Korn og min Vin.
Onde Øjne, onde Planer,
onde Raad og Anslag,
bliv fra mig og mit!«

T:Den Frommes Klage
F:Hvis Ulykken var kommet fra Mennesker
SIDE:105

»- - Hvis Ulykken var kommet fra Mennesker,
da vilde jeg grædt saa højt,
at den hele Verden havde hørt mig.
Men Ulykken er kommet til mig
    fra Gud.
Og jeg vil græde saa sagte,
at end ikke Dørtærskelen paa mit Hus
    kan høre min Graad.«

T:Moderen ved sin Søns Lig
F:
SIDE:106-

•Mi. friske, unge Granatæbletræ.
helt dækket med røde Blomster,
ja, fra øverst til nederst dækket med røde
Blomster!
Hagien har hærget dig!
Den duftende Frugt paa min Alderdoms Træ
ligger faldet til Jorden. Se, alle mine Blade er
visne!
Mit unge, blomstrende Mandeltræ,
med Bud om bugnende Frugter,
ja, fra øverst til nederst med Løfte om liflige
Frugter!
Fremmede har rystet dig!
De har kastet mine Frugter til Jorden
og trampet paa dem. Se, mine Hænder er
tomme.

T:Pigens Sang til sin Broder i det fjerne Land . . . .
F:
SIDE:108-

Min Rosenkrans at skinnende Perler,
mine Hænders Hjælp, mine Øjnes Lys,
ja, mine gamle Øjnes Lys gennem sorte Sorger!
Du er bristet og faldet til Jorden . . .
Og mine gamle Hænder kan ikke samle dem
op.
alle dine lyse Perler,
saa at ikke en eneste gaar tabt! . . .
- O, ulykkelige, ulykkelige Dag,
sortere end Natten derude,
ja, sortere end Nathimlens sorteste Mørke!
. . . . Modtag da, o Gud,
i dine Arme mit Barns Sjæl,
og lad den opstaa i Lys i din Himmel . . . .

PIGENS SANG TIL SIN BRODER

I DET FJERNE LAND
"Jeg har lavet Pillaf i min Gryde -
jeg har givet Hønsene den at æde!
Smeden har givet mig en Kniv -
jeg gav den til Hyrden paa Bjerget.
Hyrden gav mig et Lam -
Lammet gav jeg den gode Gud,
fordi han har givet mig en Broder.
Jeg ofrede den gode Gud mit Lam,
for at han skulde bringe mig min Broder igen.
- »Broder, Broder, kæreste Broder,
kommer du en Dag, ridende paa dit Æsel?
Hvad bærer du paa dit Æsel?«
- »Røgelse til vor Kirke,
og Silke, og Blomsternes søde Saft.«

- »Hvem bringer du det til?«
- »Til Bierne!«
- »Hvor er Bierne?«
- »Paa Bjergene.
Paa Bjergene oppe over vor Landsby.«
Moderen er som det varme Brød;
spiser man af det, bliver man mæt.
Faderen er som den rene Vin;
drikker man af den, føler man sig drukken.
Broderen er som Solen!
den oplyser Bjerge og Dale.«


T:Jeg vandred ud ved Morgengry
F:
SIDE:110-

“Jeg vandred ud ved Morgengry,
jeg mødte en smuk, ung Mand.
Jeg mødte ham ude i Bjergets Ly,
han var fra vor egen By.
Han kyssed mit Ansigt, saa haardt, at Blodet
sprang og randt paa min røde Kind.«
»Min Moder spurgte: »Hvad er det for Blod?
hvem voldte det Blod paa din Kind?«
- »O Moder lille, o Moder god,
imens jeg i Haven stod,
rev jeg min Kind paa en Roses Torne!«
- »Gid Tornen tørre og Rosen dø.«
- »O Moder lille, o Moder god!
Forband ikke den, som har Skyld!
En smuk, ung Mand ved min Side stod,
hans Kys, de voldte det Blod.
Forbander du ham, da kunde han segne
og dø, før han vandt sin Brud.«
■ 111 •

T:Jeg vilde gerne være den gyldne Due
F:
SIDE:111-

»Jeg vilde gerne være den gyldne Due,
pikke mit perlende Korn paa et Bord af Guld.
Jeg vilde smykke min Hals med en Ring af
Perler,
blive en Dronning, en Dronning fin og fager.
En ung Mand har lagt sig under Træets Krone,
under Hovedet har han det gyldne Guld;
ved Siden har han Brødet, det duftende og fine.
Han er den, hvis Navn Skæbnen skrev paa
din Pande.
En Nøgle er faldet ned fra Himlen.
Tempeldøren er aaben, se - vi kan se derind.
Templet er fyldt af Sol, som funkler og lyser,
smykker det hellige Alter med gyldne Straaler.
*) Sang af Skæbnegudinden ved Vidjak-Festen; synges
til en af de unge Piger. Se »Den hvide Mark«
• 112 •
»Jeg har en gylden Stok, helt af Guld er den
skaaret;
dens Spids er af Sølv, som skinner i Solens Lys.
Den er helt omvundet med gyldne Traade;
overalt, hvor den kommer, bringer den Lykke.
Jeg er det slanke Siv fra Søens Vande.
Jeg kommer stille til dig og læner mig mod
din Dør.
Hvad enten du vil eller ikke, ja om du vil
eller ikke,
er jeg den, hvis Navn Skæbnen skrev paa
din Pande.
Himlen har aabnet sin Port fra øverst til
nederst;
Guds Moder er steget ud og kommet til Jord:
»Gaa, lille Søster, gaa hjem til din Moders
Arme -
din Bøn er hørt. Guds Moder har hørt dine
Bønner.
En lille Fugl er fløjet fra Paradiset,
en Krans af Roser den har i sit gyldne Næb.
Paradis-Kransen satte den om min Pande:
Søster, forlængst er du udvalgt, udvalgt til
Lykken!«

T:Oprørssang fra Van
F:
SIDE:113-

“Jeg har kun een Drøm: at naa mit Maal!
Galgen frygter jeg ikke.
Fra Toppen af Galgen, med halvkvalt Røst
raaber jeg endnu: Herlige Armenien!«
Herlige Armenien! Dig vier jeg
mit Legem og min Sjæl!
Med Glæde dør jeg, dersom ved min Død
Armenien kan fødes paany!«
. . . . »Hvis for din Skyld de kaster mig i
Fængsel,
vil Fængslet være mig et Slot!
Hvis de lænker mine Fødder og binder mine
Hænder,
vil jeg lykkeligt synge: Herlige Armenien!
■ 113
Dønninger g
114 ■
Blide Armenien! herlige Moder!
hvorlænge endnu skal dine Sønner martres?
hvorlænge skal de flakke i fremmed Land
eller segne og dø ved dine Fødder!
Sorgen derover vil blive min Død.
Snart skal jeg træde i Gravens Skygge.
Men fra Dybet af min Grav, med Dødens
Stemme
vil jeg raabe: Herlige, ulykkelige Armenien!«

T:Folkesangen om Serop-Aghbur
F:
SIDE:115-

C)ver hele Jorden
var dit Navn kendt,
Serop-Aghbur,
Armeniens Løve.
Du er en af dem,
som har reddet for os
Armeniens Ære.
Kære Aghbur
du har vækket
de sovende Hjerter.
Du er faldet,
os til et godt Eksempel.
Kære Aghbur,
du har aabnet
Porten for Ungdommen.
*) Fører for en kæmpende Skare af Revolutionære; blev
efter 3 Aars Kampe mod Tyrker og Kurder indesluttet og
dræbt tilligemed sin Hustru Sossé, som stadigt havde
kæmpet ved hans Side.
115 - 8*

Du svigtede aldrig
dit herlige Fædreland.
Kære Aghbur,
du kæmpede og stred
til dit sidste Aandedrag.
Du elskede det hellige
Frigørelsens Værk.
Du dannede Bander,
kære Aghbur;
du var en Rædsel
for Tyrker og for Kurder.
Du rejste til Kamp ogForsvar
Bitlis-Provinsen.
Kære Aghbur,
du gav Mod og Haab
til det stakkels Folk.
Dag og Nat
græder hele Akhlat.
Kære Aghbur,
de kalder allesammen
paa Serop og Sossé.
Nu sover du dernede
i den sorte Jord,
kære Aghbur.
• 117 •
Men du har efterladt
os din Gerning:
at forsvare vort Folk.
Af hele vort Hjerte
vil vi fortsætte
Aghburs Værk.
Vor elskede Aghbur
kalder os til Hævn!
Brødre! lad os hævne ham.


T:At skulle visne i min Alders Blomst
F:
SIDE:118-

“Akt skulle visne i min Alders Blomst,
tæret hen af Tørst mod Livets Kilder,
se dem alle udtørres for mine Øjne
- det er ikke det, der er min største Sorg.
At vide, at min blege, kolde Pande,
før den har brændt under Kyssets hellige Ild.
snart skal hvile paa Jordens haarde Pude -
- det er ikke det, der er min største Sorg.
At skulle vies til Gravens kolde Gudinde,
før jeg har ejet Livets levende Blomst,
favnet dens Varme, dens Smil, dens hellige
Flammer,
- det er ikke det, der er min største Sorg.

Kun at ha levet her i en ussel Stue,
kun at ha aandet en usund Fattigmands-Luft,
kun at ha ejet Nøden at dele med andre -
- det er ikke det, der er min største Sorg.
. . . .Jeg har et ulykkeligt Fædreland!
en udtørret Gren paa Jordens blomstrende
Træ!
At dø afmægtig, uden at kunne komme det
til Hjælp -
- o, det er det, der er min største Sorg!
(Bedros Turian. Skrevet paa Dødslejet.)



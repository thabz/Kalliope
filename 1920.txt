KILDE:Emil Bønnelycke: <i>Gadens Legende</i>, J. L. Lybeckers Forlag, Kbh., 1920.
DIGTER:boennelycke
FACSIMILE:115308049202-color.pdf
FACSIMILE-SIDER:173
TITELBLAD:Emil Bønnelycke / Gadens Legende / Digte // København / J. L. Lybeckers Forlag / 1920
NOTE:Afsnittet ,,Fremskridtets Gade'' indledes med citatet ,,We went into the avenue of progress . . / Philip Rancob / ved Verdensudstillingen i San Francisco 1915.''.



SEKTION:Elegier i Gaden

T:Dødens Liv
F:Jeg elsker at staa ved Butikker
SIDE:9-11

Jeg elsker at staa ved Butikker
    og lytte, naar Dørene gaar.
Jeg synes jeg møder min Barndom,
    og spejler min Barndoms Aar -.
Jeg mindes en Række af Gader
og Navnenes Klang-Myriader.
    Og Blodet hører jeg banke
    som Klokker dybt i min Tanke. -

Mig fryder de spillende Spejle
    om Herlighedernes Slot.
Og Glæden er ung og den samme,
    og det er saa jævnt og godt.
Men sér du i funklende Sale,
der spejler din Tankes Tale,
    hvor Minderne stiger og stiger,
    ser du i Taarernes Riger. -

Jeg har staaet paa travle Torve
    paa Nørre- og Vesterbro,
martret af myldrende Færdsel,
    og Fodtrin af Hove og Sko.
Det var som jeg stod mellem Stene,
blev ligesom mér end alene -,
    i Lytten til Gadernes Spil.
    Det var som jeg ikke var til. -

I Længsel mod levende Skarer
    og Menneskers bølgende Flod,
stod jeg engang som en Støtte
    paa min forstenede Fod . . .
Det var som om Tidernes Bølge,
Aaret i Dagenes Følge
    steg af den lyttende Time,
    af Lyde, der klemte og kime.

Jeg stod dér til Lygterne tændtes,
    og Byen i flammende Glans
standsed min Glædes Stejlhed
    i Blodets forstenede Dans . . .
Det var som jeg stivned og sluktes,
og Øjnenes Laage luktes,
    og alt i mig selv blev øde.
    Det var som jeg stod og døde. -

Jeg elsker at staa ved Butikker
    og myldrende Torve og sé,
om Verden er vinkende Spejle
    for vor forstenede Vé . . .?
Engang naar jeg ikke er mere,
men Gaderne flere og flere -,
    da vil jeg staa ved en Rude,
    usynlig, som en derude -.

Da skal de Tusinders Skarer
    i Gadernes larmende Favn
give den Døde, der glædes -,
    i Døden et lysende Navn. -
Og skiller os frysende Mile,
vil jeg dog staa og smile -,
    og bære al Byens Varme
    paa de forstenede Arme. -

T:Munken
F:Den store Verden har lukket sig tavs
SIDE:12-13

Den store Verden har lukket sig tavs.
    Lysene sluktes i Staden.
Maaneskibet gled tyst til Havs -,
    og øde laa Kajen og Gaden.

Der staar paa den store Plads en Sten,
    en Søjle fuld af Plakater -.
Den staar som en mørk og formummet én -.
    En sort Franciskaner-Pater . . .

Hvem gaar forbi i den sene Nat,
    og hvem gik for længe siden,
stum og andægtig, med bøjet Hat -,
    i munkeformummet Skriden . . .?

Se, han gaar frem i Maanens Skær,
    og standser, den stivnede Fader . . .
En Skygge, der drager det hvide Vejr -
    og staar i de evige Gader . . .

Kan være den Tanke er sær og decent.
    Men Maanen gaar hen over Havet -,
belyser en Søjle, et sort Monument,
    som ligger her nogen begravet . . .

T:Gaden og Haven
F:Se, Haven har blæsende Blade
SIDE:14-15

Se, Haven har blæsende Blade
    og Blomster i bølgende Blaat,
og Haven har duftende Damme,
    der spejler et Fabelslot -.
Men hvad er det hele i Haven,
i Dammen og Dybet og Graven -,
    naar Gaden har Heste, der glade
    vrinsker og tramper min Gade?

Jeg ved, der er sødt i din Have.
    Hvert Bed er Smykke. Hvert Blad
er et Ord, du mig hvisker i Møde -.
    Men jeg er en Søn af min Stad!
Og hvad er de bølgende Blade
mod Hvirvlen og Malstrømmens Gade -,
    der tung af dynamiske Strømme
    drømmer de staalblaa Drømme -?

Jeg ved, der er Hvile i Haven.
    En Verden af Græsset opstaar.
Jeg ved, der er vældige Skyer,
    som højt over Dammene gaar.
Men hvad er de sejlende Syner
mod Lygter, der blænder og lyner -,
    elektrisk som Projektører
    i Gaden, der kører og kører -?

Din Have har skælvende Stjerner.
    Din Mund har et blomstrende Kys,
og dybt kan jeg synke i Mørket
    i Haven hos Bladenes Drys.
Men ude, hvor Uroen hersker
og Klokker og Hjulene tærsker -,
    dér ligger mit Hjerte i Sporet
    fortabt i en Nynnen af Ordet:

Trafiken, Trafiken i Gaden,
    de springende Lyde og Slag -,
der møder, i Stumper, mig dybest
    - den blaa, danaidiske Dag -.
Veninde, du venter ved Haven,
ved Dammen og Dybet og Graven - -.
    Men først maa jeg ud i min Gade,
    og staa i en Sten-Kaskade.

T:Farvel til Hans Hartvig Seedorf
U:16. Decbr. 1919.
NOTE:Hans Hartvig Seedorff (1892-1986), dansk digter.
F:Jeg lærte, min Ven, af din lyse Landflygtigheds-Glæde
SIDE:16

Jeg lærte, min Ven, af din lyse Landflygtigheds-Glæde,
    at _Stjernen_, der kalder dig ud paa din Pilgrims-Færd,
staar tændt i den søde og dybe December-Væde,
    der ejer Julen og Hjemmets fortryllende Skær . . .

Dig drager en blaanende Ørken, den spraglede Gade
    i Kairos blændende Hvidt, ved Papavernes Kyst.
Naar Norden er mørknet, du nynnende, unge Nomade,
    da nærer Alverden din unge, landflygtige Lyst . . .

Og bærer du Vandringens Stjerne i dit fortryllende Vaaben.
    da bærer vi Byen og Hjemmet dybt i vort Skjold!
Velsignet af Regnen ser vi af Spejlet i Draaben -,
    den Verden af vinkende Farver, du gav dig i Vold.

T:Pagen
F:Henover Stadens Tage
SIDE:17

Henover Stadens Tage
i Fløjel-Toner drage
et Suk af alle Sjæle,
    hvis øje hviler lukt.
Der klinger Page-Strenge
i Nattens Stjerne-Enge,
    hvor Stjernen smiler smukt.

Hør, selve Natten klinger
som havde Natten Vinger . . .
Som sang en længst henfaret
    sørgmodig Gangerpilt
en Sang til Dagens Minde -.
Som Navnet paa en Kvinde . . .
    han nævned fjernt og mildt.

T:Gadens Legende
F:Jeg drømte dette sære: For hundred Aar siden
SIDE:18-20

Jeg drømte dette sære: For hundred Aar siden
vandrede en Sanger, en sønlig Søn af Tiden
omkring i disse Gader og elsked i sin Sang
hvert Vindve, hvor en Jomfru som en Blomst i Vindvet sprang

Jeg kendte Sangernavnet, hans Hjertes Elskovsbølge
gjaldt Byens bange Piger, som usynligt i hans Følge
fulgte denne sære, musikalske Musikant -,
hvis Toner var som røde Baand, der bølgede og bandt . . .

De gamle Huse smilte. De havde hørt det før.
De gemte bange Blomster, som sprang ud i hver en Dør . . .
O, trolddomssøde Stade, Dørens Trappesten -.
Det var, som Sangen lænkede med Baand de søde Ben . . .

O, Sanger i den gamle, blomsterstille Gade,
som, smeltende af Sorger, sang din Serenade,
gik du med Seklers Smerter, rank, paa dine Skuldre
og følte hine Dage blomsterstille smuldre . . .?

Jeg drømte dette sære: Sangeren var mig . . .
Jeg løfted disse Smerter for dette ene: Dig -.
Jeg søgte hos hver Jomfru, der frem i Døren sprang;
men ingen af dem bragte de til Tavshed denne Sang . . .

Om én var skøn som Rosen, blussende af denne
Ild, der kun kan dufte - bange for at brænde -,
og én var Rhododendron i Silkekrinoline
og hilste Sangerpilten med forelsket Dronningmine . . .

Og én var Kaprifolie, én Violers Blaa -.
Hvad hjalp det, naar han søgte, og ingen Steder saa
_hende_, der har løftet hint Sekels Blomstersmerter
til Hjertet, der er tynget, som var Hjertet tusind Hjerter . . .

Jeg kender Sangernavnet: Det er Hundred Aar siden -.
I disse Gader vandrer en sønlig Søn af Tiden -.
O, er det mig, der atter i gamle Blomsterstræder
hører gennem Husene, at Seklet stille græder . . .?

Da er det mig, bestandig, der søger efter hende,
jeg véd, mit Hjerte ejer, men misted og vil finde -,
I Vindverne, i Dørene, paa Trappestenens Stade
- i Mylderet, i Mylderet, i den moderne Gade . . .

O, drømmer jeg det sære: Iblandt Avtomobiler
synes jeg at ane et Smil, som ingen smiler . . .?
I Færdslens Strøm dér glider mig Sekelet forbi -.
Ak, hende, som jeg søger, jeg véd, hun er deri . . .

Mit Hjertes Elskovsbølge skal bære mig af Sted
i Gaderne, i Gaderne, dér faar mit Hjerte Fred . . .
Hver Jomfru skal mig kende, som jeg paa hendes Gang
har kendt og bedt min Elskede befri mig af min Sang . . .

T:Tornerose
U:Ode til det sovende Teater
F:O Tornerose, ej bag Rankers Duft og Blomsters Mur
SIDE:21-23

O Tornerose, ej bag Rankers Duft og Blomsters Mur
du sover nu, søvnlænket, og af Tornenes Tortur
ej favnes du, nej ej af Rosens purpurrøde Fængsel.
Men i et Slot af Sten, dér blomstrer nu din Længsel. -

Nær Gadens strenge Travlhed, nær Solens Septer-lld,
der kongeligt beruser os, nær Somrens Ygdrasil -,
dog fjernt i kolde Kældres tro vogtende Granitter
du slumrer, du Forladte, blandt frysende Suffitter . . .

Jerntæppet, som beklæder, nedsænkt som Gravens Port,
i Fængslet, hvor du sover, gør Søvnen dobbelt sort . . .
O, ingen Scenens Alfer, ej gode Aander dvæler
hos dig, forladte Muse, som Mørke kun besjæler . . .

Den skønne Bejlerskare, der stormede dit Slot,
den Fest, der klang af Hornene, af Fløjte og Fagot,
har, lokket af en Sommer, der brænder andre Steder,
forladt dig, Tornerose, som dybt i Søvnen græder . . .

Kun Edderkoppens Pilgrim, iklædt sit Kuttespind,
forsøger at forgifte med Slim dit Dronningsind . . .
Gudinde, sér du Støvet, din Skæbnes sande Væbner?
Din Vogter, der har vogtet, før din, et Sekels Skæbner. -

Naar koldt Granitten isner, naar Fængslets Vægge fugter,
mens Bejlerne og Folket sødt æder Somrens Frugter,
da vækkes af din Smerte, dit Hjertes Søvnnarkose,
en Blomst, der som et Glavind skal vække Tornerose . . .

Dens Duft, skønt skønhedsmættet, skal dræbe Edderkoppen
engang, naar Somren slumrer, og Ygdrasil i Toppen
udbrænder som en Fakkel, der tændt til Musens Ære
skal Ild til Templets Alter, skal Lys til Kældren bære . . .

Den Blomst, der duftforvandler, ej kvæler Støvets Dunst,
men evner at fortrylle, fordi dens Navn er Kunst . . .
O, hvorfor af dit Hjerte, forladte Tornerose,
kan kun den Blomst udspringe, der evigt er en Rose? . . .

Hvis Blade, skarpt som Sværdet, skal snitte Støv og Spind,
og vække alle Blomsterne i Folkets Bejlersind . . .
Hvis Duft er som en Tale, der hviskende paakalder
de gyldne Horn, der slumrer, men glade atter gjalder . . .

O, Tornerose, stig da, til Fløjte og Fagot,
af Søvnens Land, Gudinde, erobr selv dit Slot . . .
Folkene vil bejle med Blomster og med Grene,
og Stjernerne skal springe som Lys af Fængslets Stene . . .

T:Gaden igen
F:Det er den elskede Gade igen
SIDE:24-25

Det er den elskede Gade igen.
Den er min Dag og den er min Ven.
Den gule Sporvogn. Et Stoppested.
Dagens Timer. Dagens Fred.

Saa mange Dage, da jeg var Dreng
og tidlig gik i min lille Seng,
da sang en Klokke i Gadens Strøm -.
Den sang sig dybt ind i min Drøm.

Det er det samme Barnesind,
der lytter til Klokke og Lyd og Vind -.
Den samme Fod ved et Stoppested.
En større Glæde. En større Fred. -

O, elskede Gade fra Barneaar.
Lykkelig den, der gaar og gaar . . .
og venter ved det samme Spor,
Mens alting tier. Sang og Ord. -

Saa ømt jeg bekender min Glæde her.
Den gyldne Sporvogn. Det gyldne Skær.
Naar Aftnen kommer for mig engang,
den samme Klokke. Den samme Sang.

T:Maanen
F:Nattergalesang. Nattestille Tale
SIDE:26-27

Nattergalesang. Nattestille Tale.
Træet kysser ømt sit Søstertræ.
Nattesorte Sange. Nattefjeme Lyde.
    Toge. Toge. Toge.

Maane, er min Sjæl flygted fra Alverden?
Stryger jeg med alle Sejl imod Lethes Bred?
Vis kun Sølvervejen ind til Dødens Damme.
    Maane. Maane. Maane.

Mørkets Pyramide rejser sig bag Skyen.
Som med Tusind Aar ombord sejler Midnatsskibet.
Som et Øje Sfinksen aabner imod Natten . . .
    Natten. Natten. Natten.

Løvet har en Stemme som mit dunkle Haab.
Sé, jeg elsker Eder, alle I, som savner -.
I, som nu med Angst bestiger Midnatsskibet . . .
    Sejl. Sejl. Sejl.

Sølverne Drabant, spejler Lethes Vande
du i disse Floder af forfærdet Lys?
Maane, hvorfor flygter jeg nu for mig selv?
    Angst. Angst. Angst.

Maane, naar jeg mumler selv engang i Levet
lykkelig forenet med den søde Jord,
vil du da bag Skyen standse Midnatsskibet,
    Stjerne-Ahasverus,

føre mig til Nattens, alle Fugles Gud?
Pege med din krumme Sølverstav
fra mit Leje til en løvrig, evig Morgen -.
    Vil du, vil du, Maane?

T:Fjerne Dage
F:Mind mig ikke, Sommer, om de fjerne, fjerne Dage
SIDE:28-30

Mind mig ikke, Sommer, om de fjerne, fjerne Dage.
Søg, min Sjæl, ej fremad; thi du kommer kun tilbage -.
Sé, du gik i Haverne, hvor sødt Syrenen hang,
og din Moder sanked ømt din Barnesang . . .

Siden saá jeg Verden. Verden i karypdisk Skønhed . .
Alle Mesterværkerne blev Bjerge for min Grønhed . . .
Sé, jeg drog paa Havene, hvor Bølgen blev min Ven,
og Dage fuld af Drømme og Sorgløshed gik hen.

Mind mig ej, I Kvaler, om en glemt Elendighed.
Sænk mig ej, I Tanker, i en sort Erindring ned . . .
Sé, jeg gik i Nætterne, hvor kun et Herberg laa -,
og ingen hvide Stjerner til mit sorte Leje saá . . .

Siden blev jeg stærkere, og siden atter ligeglad.
I Smuds, der stank, i Pjalter tog min Sjæl et sjældent Bad -.
Sé, jeg gik i Gaderne, hvor Solskin saá min Nød -,
og sank som Drøm i Hjertet, saa jeg saá en gylden Død . . .

Hvorfor er det nærmest, det der stærkest i det fjerne
tændes som en skærende, en dybt erindret Stjerne . . .?
Svar mig fjerne Dage, er det mer end Gaaders Lyst,
Havet i vort Hjerte, som har felt sin sande Kyst? -

Siden steg Berømmelsen. Jeg skrev mig ud af Sulten,
fik en Plads, jeg rendte fra, og gensaá aldrig Pulten . . .
Stundom var det sødest og Dybet af al Lykke
at blæse Pligtens Harmoni et disharmonisk Stykke -.

Jeg har elsket hvert et Møde med en Vej, jeg ikke vidste
førte til et Kaardestød og stundom til en Kiste . . .
Jeg har elsket Vejene som Vejenes Vagant -,
og overtroisk troet paa hver Hestesko, jeg fandt . . .

Mind mig ikke, Sommer, om de søde, søde Dage,
da Blomsterhaver blandede en Sødme i min Klage -.
Sé, jeg sad i Kroerne, ved Gud, som Gangerpilt,
og pralede med Pjalterne, en Sangers sande Skilt . . .

Siden blev jeg fæsted af dig, af dig, min Brud,
og gennem Hjemmets Ruder sér mit Hjerte ud -,
mod Nattens sorte Herberg, mod Vejens Støv paa Støv . . .
og hører i dit Hjerte hin Sommers søde Løv . . .

Kald mig ej, I Kvaler, fra fjerne, fjerne Dage
gennem Tidens Haver til en blodig Tid tilbage . . .
Riv ej dette Hjerte af dets unge, søde Leje.
Lad det vandre Hjertets Vej ad Elskovs søde Veje -

Sé, jeg gaar i Haverne, hvor sødt Syrenen hænger.
Mesterværket lever -; men jeg undres ikke længer -
Mind mig, o min Elskede, karypdisk om det Skønne,
og gaa med mig til Graven, der er grøn af alt det Grønne . . .

SLUTSEKTION

SEKTION:Fattigdommens Rococco


T:Menneskenes Sang
F:Stille Aften. Kom nu vil vi gaa
SIDE:33-36

Stille Aften. Kom nu vil vi gaa,
du, mit gode Forsyn, til en stille Gade,
hvor der staar en slukt og død Facade -,
    og et Hjerte træt og sorgfuldt slaa.

Milde Midnat, vis den mørke Vej
gennem Gaden, der ser ud som Graven,
som en stenet Benrads drukne Raven -
    forekommer Lys og Huse mig.

Eders Hjerter, Børn, i en uhumsk Port,
mens paa ondt I pønser, ejer dog det Gode
I er blot udslynget paa en natlig Klode -,
    der er kold og hjerteløs og sort.

Bolerske i Døren, Lagen er din Hud.
Grel i Lygteskærets hvide, gule Gaader . . .
Sé dig om i Gaden: Horets Armod raader -.
    Gaa til Aftnens stille Stjerner ud.

Stjerne er dit Øje, er dit Øjes Sten . . .
I din Mines Tværhed haaner du min Tale.
Hvid som en Megære lærte du at male
    Synden hvid mod dine sorte Bén . . .

Jeg gad gaa til Bærmens skingrende Ekstrém.
Skøger, gamle Skøger, der lér og mangler Skammen.
Frysende Subjecter. Til dem allesammen -,
    Sort og hvid af Syge, arret af Eksém.

Til en spinkel Pige, som for første Gang
øver sine Vrister paa en Promenade,
purpur-violet af pittoresk Pomade -
    gad jeg gaa med Menneskenes Sang.

Til en Tyv, der ruger paa sin frække Plan.
Til en Mand, der sover paa de vaade Bænke,
Til en Sjæl, der sidder livløs i sin Lænke . . .
    Til en Sjover af en fin Galan.

Til et Barn, der sover i en Klud
med sit Smils Skovmærke mellem Svampe -,
med nedarvet Ret til Ran og Kampe,
    til at slynges i de hvide Hvirvler ud.

Til en Tigger. Til en frejdig Dreng,
finger-virtuos og tirret ved at lyve -,
der beruset af sin Tro paa Tyve -,
    fantaserer Indbrud i sin Seng -.

Til den Syges Leje i et Hus,
hvor de slidte Trapper med Velkommen
bygger Æresporte over Fattigdommen -,
    selv i sirlig Dragt af Sand og Grus . . .

Til den Døende i Dødens Ild,
der vandrer i de røde Feber-Haver . . .
kendt kun af en: Den gamle blege Graver . . .
    der snart skal kaste hele Haven til . . .

Slægt! Brødre! Fattigfolk og Ros!
Pantelaaner-Pak og rige Slyngler,
alt dette sjofle Dynd, der dør og yngler,
    _I springer af det samme Liv som os_. -

Forkomne Smaa, i blege Smil
I løfter, ved jeg, stundom Eders Hjerter -
som smagte Eders Munde bedske Smerter . . .
    og søgte Eders øjne mod et Hvil -.

Mer heftigt-vildt end noget Kranium
af øde Huse kan bringe Eder til at fryse,
og alle os, der glædes, til at gyse -,
    standse, stirre, stiv og stum,

oprækker Eders Liv, Liv, Liv
en Sang, der trygler, beder, raaber -.
En Sang af Konger, Tiggere og Taaber -.
    En Sang der skriger, skærer som en Kniv . . .

henhviskes, spottes, Ild af Ironi,
Foragt og Afmagt, Lidelse og Anger.
En pisket Slægt, en Træl, en pjaltet Sanger -,
    der mumler paa en graadkvalt Melodi . . .

Den er uden Klarhed, uden Klang.
Den er skinger, skrigende og stille
Men den springer af Korsfæstelsernes Kilde . . .
    Det er Menneskenes Sang -.

Stille. Lyt til Lyden af dit eget Selv,
naar du vandrer ad de øde Veje,
piskes Hjertet ikke i sit Leje
    i en Storm med hvide Stjerners Hvælv?

T:Dragen og Barnet
F:Som Dragen ved din Yndes Helligdom
SIDE:37-38

Som Dragen ved din Yndes Helligdom
er Gaarden, som
med Tagrendsøglearme om din Tanke fatter,
o, skønne Pige, blomsterløse Afgrunds Datter.

Som øjne brustne Ruder stirrer i din Sjæl,
o, drøm og dvæl,
du Barn, ej ved den store Drages grimme øjne,
dens Blik er Ondskab og dens Ord er Løgne . . .

Se, du bevæger dig nær Dragens Øgleham
i Gaardens Slam
med mér end fomem-sød Rococco-Ynde,
en Gave, givet dig for lettere at synde . . .

Vogt dig, o Danserinde, skønne Barn,
for dette Skarn -,
for dette Slam, der giftigt om din Ynde hænger.
Dans, Barn, til Solen i din Afgrund trænger . . .

Thi Dragen, sammenlignet med en Gaard,
hvis Arme naar
om dig, henrivende Barnlille, vil dig dræbe -.
Den frister dig engang, din Mund, din Læbe . . .

Kys ingen; thi enhver med Dragens Fristersæd
ej gør dig ræd,
men taler sødt ind i dit Barneøre . . .
Det er kun Slangetunger, du kan høre.

T:I den døende Gade . . .
LINKTITEL:I den døende Gade 
F:Dyb som Brønden, sort som Klippekløften
SIDE:39-41

Dyb som Brønden, sort som Klippekløften,
mørk og haabløs som den Grav, der end staar aaben -,
ligger Ghetto-Gaden, graa, som Bund i Grøften,
hvor Kanalers Slam henslænger Mudderkaaben. -
Mangen Mand, som flygted til dens Mørke,
Gaden, som fordunkler Dyb og ørke -,
kommer med en lyssky Klang i sit Alfonsetrin,
    søger til sin lede Kvinde ind.

Højt i Luften, som udbreder Haver,
lig en bundløs Drøm for en forfalden Drømmer,
fjernt fra Lighus-Bænken og et dødt Kadaver,
Livets Glans i Purpur-Aftnen strømmer -.
Mangen Kvinde beder ømt sig skærme
Sjælens Armod og det arme Ærme -,
mens en Hvidhed, som hos Døde, i et Aasyn staar,
    vidner om en Sjæls iskolde Kaar.

Skønt som Moder, denne Døds-Hetære,
som i bærmet Elskov elskes af en Tugtei,
endnu i Dag, for Sølv, har dræbt sin Ære,
og skænket Arven til sit Hjertes Frugter . . .
Nedsænkt, som Porte, Aftenmørket hænger
Døds-Baldakiner, som for Stjernen stænger,
hint Lys, der nu forvandlet til et øje staar
    forgæves spejdende i Dybets Gaard.

Der driver støvet Lys fra Drankerstuen
ud paa Skyggegadens tyst betraadte Flise -.
Mangen Mand staar lys i Lampebuen
nynnende sin liderlige Vise . .
Højt under Kæmpehusets Døds-Kasernetag
ligger én, oplevende i Nat en _Dag_ . . .
feberstille, ukendt af sig selv,
    stedet for Vorherres Stjernehvælv . . .

Denne Døende, som aldrig skal erindre
dybe Gange i en Underverdens Øde -,
disse Arme, som for ham blev sorte Vintre -,
drømmer netop nu iblandt de Døde . . .
Magre Arme hviler knogletungt og hvide
farvede af Døden langs med Sengens Side -.
Øjnene, som Laase, ligger sorte, livløst lukt,
    som forseglede og smiler, koldt og smukt . . .

Død fra dybe Kældre, tusind Trapper,
Kalk, der skaller, skjoldede Tapeter,
som i Laser ophængt ligner Flig af Kapper -
af forlængst omvendte Proletar-Profeter . . .
Død fra Ghetto-Gadens Døende i Live.
Død fra Drankerstuens Skrig og Blink af Knive -.
Død fra Dybet og fra Hjertets tunge Hjertesaar.
    Ene, lykkelig i Dødens Gaard.

Sort som Brønden, dyb som Klippekløften,
mørk og haabløs, som den Grav, der _nu_ staar aaben -,
ligger Ghetto-Gaden, graa som Bund i Grøften,
hvor Kanalers Slam henslænger Mudderkaaben -.
Mens mod Himlen, som udbreder Stjerner,
lykkelig sig nu en Fredløs fjerner -.
Hentende hin Drøm i fjerne Farvers Luft,
    drikkende af Dødens dybe Duft . . .

T:Amalienborg
F:Mod en kongelig Mur Kolonaden sig tegner
SIDE:42-43

Mod en kongelig Mur Kolonaden sig tegner
med de doriske Sejler i kongelig Ro.
Unaadigt paa Rytterens Bronce det regner -;
Men Himlen staar smykket med Regnbuens Bro.

Som en kongelig Gaard ligger Pladsen og spejler
sit øde, og Dagen, der drømmer og tier.
Kun Rytteren skimter et Glimt af en Sejler -.
Bag Dørene spøger der Døds-Dynastier . . .

Men Murene lytter til Trin af Gardisten,
der endnu omfavner det gamle Gevær . . .
O, Danmark, du savner i Dag Anarkisten,
der kasted en Brand i den sovende Hær . . .

Nej, det var dog Synd imod Arkitekturen,
der former en Ædelhed stille i Sten . . .
Og det var dog Synd for de Mærker i Muren,
der fremviser stolt sit Aarhundreders-Mén. -

Idylliske Dage for Kongen i Landet.
Han sover saa trygt i den drømmende Gaard.
Og ude staar Stjernernes Skær over Vandet -,
og Sømanden synger om _Marions_ Haar . . .

Mod en kongelig Mur Kolonaden sig tegner
og Søjlerne løfter en stolt Kapitæl.
Hvor fredfyldt og yndigt og sagte det regner -,
som Taarer af Danmarks vemodige Sjæl . . .

Thi ingen vil larme i Kongernes Gade,
og kaste en Brand ind i Kongernes Gaard,
og splintre den fornemme Mester-Fagade,
der staar som et Aasyn, mærket af Aar.

O, Solskin, gaa ind ad Balkonernes Rude
og list dig, og straal for Prinsessens Fod.
Kys lønligt den silkeskinnende Pude -,
og sig, at den _Fattige_ er hende god . . .

T:Københavnsk Jul
F:I Larslejstræde, Pilestræde og Kattesundet med
SIDE:44-45

I _Larslejstræde_, _Pilestræde_ og _Kattesundet_ med
faar alle smaa Huse og de store Huse med
en vidunderlig gylden Tone og en Tone af Fred -;
thi i alle smaa Butikker og ved den lave Trappestén
tændes Duft af Julens Lys, grønnes Julens Gren. -

Jeg ved, at det vil bølge med Bajeres gyldne Flod
i _Hestemøllestræde_, _Løvstræde_, ja, en gylden Flod -,
og der vil falde Stjerner for den Fattiges Fod . . .
Glade Sporvognsklokker vil ringe Juleaften ind,
og unge Æbler vil modnes paa Armodets Kind . . .

Klingre Klokker, ring nu, paa Stræde og Gadens Sten.
Sving, Jerusalems Palme, din kongelige Gren . . .
ud over de smaa Stræder din grønne, fromme Gren.
Nu smykker stille Stjerner det hvide Strædes Skær,
Jubelen drager i Gaden, som en usynlig, syngende Hær . . .

I _Larslejstræde_, _Løngangstræde_ og _Løvstræde_ med
vil den Forhærdede smile, forsonet med Fortræd -.
Frygtelighedens Verden skal vige for Fred . . .
I smaa Ruders Rammer glider Glædens Aasyn ind
og smiler fornøjet til Vinterens hvidt duftende Vind . . .

Flæskesteg og Kage, Knalderter, Stads og Pynt
skal risle med Farver og med ringende Mønt . . .
Og hver en Lomme skal kime som af klingende Mønt . . .
_Laura_ og _Stella_ skal gaa med nydelige Sko,
og synes, at de ejer Verden, Juledag paa _Vesterbro_.

Alle _Kultorvets_ Døre, og alle Strædernes Døre med
vil hvælve sig som Porte af Pathos og Fred -.
Som Verdner, der hviler i Verdner af Fred . . .
Klokke-_Larslejstræde_, Klokke-_Løngangstræde_ med.
Faderligt forenet i en from Alfaders Fred.

Julens Stjerner stirrer i Stadens Hus og Gaard,
og sætter sin gyldne Glorie paa den Fattiges Haar . . .
gavmildt sin gyldne Gave, sin Krone paa hans Haar. -
Der smiler en By af Stræder, af stille Gader med.
Man hører kun Sneen, Julens hvide Fjed . . .

T:Saxogade
F:Ak, trives Visdoms Blomster, og tændes Skønheds Blus
SIDE:46-47

Ak, trives Visdoms Blomster, og tændes Skønheds Blus
    i Gaden for Saxo Grammaticus?

Ak, reder Kløgt og Renhed en Seng af dette Smuds,
    i Gaden for Saxo Grammaticus?

Nej, Konger drikker ikke med Kældrens Herrer Dus,
    selv ej i Gaden for Grammaticus.

Hvor Øllet Vin erstatter, og Kongens Drik er Sjus,
    dér sidder ingen lærd Grammaticus,

der i Latin beretter om Saxogades Smuds
    nej, ingen lærd Saxo Grammaticus.

En svinsk Pastel, som males af Støv og Spiritus
    til Minde om Saxo Grammaticus . . .

_Jeg_ maler ikke Slaphed. _Jeg_ er Grammaticus,
    i dette Digt med Svineriet Dus . . .

Endskønt det ikke rager den gamle Dominus -.
    Alligevel. Værsgod! Grammaticus!

Dér har, ej paa Latin, du Seklets Lazarus -.
    Han er vel Digtet værd, Grammaticus?

Hans Duft er ikke Blomsters, hans Blik ej Aandens Blus,
    men klassisk er han nu, Grammaticus!
    
Og Rendestenens rent ud venetianske Flod af Smuds . . .
    har Renæssancens i sig, Hr. Grammaticus.

Skriv, Skriftklog, dens Historie. En kongelig Kyklus
    om Gaden for Saxo Grammaticus.

Stof? Skarn og Støv er Stoffet. Stanken. Skidtet. Plus
    den Skrøne om Saxo Grammaticus.

Her krænkede jeg Danmark; men blev med Bærmen Dus . . .
    Tilgiv mig, Mester, o Grammaticus.

T:Underlige Urtegade
U:Kristiania.
F:Urtegade, Smertens Gade, du mit Hjem engang, engang
SIDE:48-50

Urtegade, Smertens Gade, du mit Hjem engang, engang,
Uden Rytmer, uden Glæde slog min Sjæl sin Sang, sin Sang,
som i Angst og Hjemløshed sin Ungdoms stride Elegi.
Urtegade, Urtegade, gik min Fattigdom forbi?

Uden Ur, uden Øre, Urtegade, Herbergsgade.
Som Paletter, graa af Skjolde, stod din snavsede Façade.
Som om Rendestenen trak sig gennem Rummets døde Graahed. -
Som om Ruderne fortalte Anekdoter fuld af Raahed. -

Brødets Smuler i min Frakke. Vand af Værtens Vandkaraffe.
Urtegade, hvor du drømte i en Stank af bærmet Kaffe . . .
Stankens Pine, Snavsets Smerter. Jeg blev slæbt i Grønlands-Gaden,
til mit Ansigt stod som stemplet, graat som Fattighusfaçaden. -

O, om Morgnen var mit Leje som en Baad af sprælske Pjalter.
O, om Morgnen bygged Solen ved mit Hovedgærde Alter . . .
for den Fest, der dyb som Blomster i mit Hjerte laa begravet,
og mit Øje, som vemodigt spejled Glans af Blomsterhavet. -

Som en Rose i en Rendesten, der sober Bærmens Spild,
stod jeg baaret af min vrede Armods kongelige Ild . . .
Mens der drev en Sky af Pestlugt om mit Purpurbægers Rand,
og det lyned i mit dunkle Indres hadefulde Land . . .

Urtegade, var jeg stedet i plebejisk Banalisme,
stod jeg rank og hed i Skidtet i troskyldig Heroisme . . .
Drak mit Vand, som var det Kalken ved et hedensk Sakramente. -
Aad de Smuler, der som Gløder hedt i Haandens Hulning brændte . . .

Tak, o Skæbne, for min Skændsel, for et aldrig glemt Forfald,
da jeg udstrakt i mit Herbergs listigt vaagne Liggehal, -
saa et Armods sorte Aasyn, mine magre, blege Hænder. -
Saa min Ensomhed, der iskoldt havde myrdet mine Venner . . .

Sorte Morgner, Vintermorgner, som om vaagned jeg i Graven.
O, mit øje sáa de Orme, der forkyndte med en Gnaven . . .
et Forfald, selv i mig selv, ak, naar jeg vaagned træt og bitter
i mit Fængsel bag ved Regnens lygtegledende Gitter . . .

Siden blev forædlet dette Liv i en Legende . . .
Siden blev Fornedrelsen mit _sande_ Sakramente. -
Siden blev der Farver omkring Urtegades Gader. -
Se, nu springer Blomsterne af fattige Façader . . .


T:Dengang
F:Jeg mindes mange Nætter
SIDE:51-52

Jeg mindes mange Nætter
    saa klart som denne Nat.
Da var jeg syg og uden Mad,
    mager, hed og mat.
Jeg gik og gik ad Gader.
    Jeg vidste ej hvorhen -.
Jeg kunde staa og stirre paa
    et Lys som paa en Ven . . .
Jeg sov i Herbergs-Sale,
    hvor Gulvet var af Sand -.
Jeg følte mig som skyllet op
    paa Underverdnens Strand . . .
Og her laa mange strandet
    i Lidelsens Logi.
Dèr laa jeg tidt og digtet paa
    en søvnløs Melodi . . .
Og Natten sendte sagte
    de sorte Lyde ind -.
Det var som nogen talte til
    mit eget sorte Sind -.
Dengang var alle Dage,
    som kolde Nætters Hær . . .
Og Mindet skrev sig i mit Blod
    med Stjernens skarpe Skær . . .
Og skulde mine Sange
    eje Stjernens Skin -,
da er det Mindets kolde Magt
    der sejrer i mit Sind . . .

T:Ghetto-Troubaduren
U:Til Minde om Gadens Digter Edvard Söderberg
F:Ned af det blege Lygteskin
SIDE:53-54
NOTE:Cf. Søderbergs <a work="soederberg/1900"/><i>Gadens Digte</i></a>.

Ned af det blege Lygteskin
    fra Lygtens Hat og Lygtens Spind,
    som Timeglas paa Muren skygge-tegner,
du hented, Ghetto-Troubadour,
din Drøm, dit Digterpartitur,
    i Livet dér, hvor Livet stedse regner.

Din Lyre havde Nattens Magt.
Men Lygteskæret var indlagt
    som Guld paa dine rene, klingre Strenge.
Og slog du, Visemager, let
din Lyres lyse Tone-Net,
    gik Drømmen til de sorte Gyders Senge . . .

Af blanke Flisers Marmor-Glans
og kolde Lygters Helgenkrans -
    din Sang har arvet Guld og Guddoms-Gløder.
Du digted om den sorte Jord,
og Tyv og Tøjtes Liste-Spor -,
    og Mørket, som en jaget Morder møder . . .

O, Gratier paa Gadens Bund,
I lever i en Midnatsstund
    som Danserinder omkring Ghetto-Troubaduren.
_Han_ gik en Hverdagsaften selv
til Regnens Nyn og Regnens Elv
    og grubled paa sin Skygge -, dér paa Muren.

O, Pluto i dit sorte Dyb,
nær Skarn og Mulm, nær Kval og Kryb,
    din Satans-Verden laa i denne Sanger.
Men i hans kloge Klimper-Ord
laa Strofer af Guds store Kor,
    den Lyd, hans Lyre, som et Lysglimt, fanger.

De kolde Gaders blege Skin,
der lyser som det blege Sind -,
    sit Genfærd af en Ghetto-Sanger tegner.
O, Visemager, Musers Barn,
i Spind af Lygtens Taare-Garn
    i Livet dér, hvor Livet stedse regner.

T:Fattigdommens Rococco
F:Jeg tror der er Ynde i hver en Stén
SIDE:55-56

Jeg tror der er Ynde i hver en Stén,
    der bygger den fattigste Gade.
Er Hundrede stygge, er én dog rén -.
    Den smykker en sort Facade.

Jeg tror der er Blomster i Barne-Blik,
    der bejler til rig Mands Rude.
Og der er en indre og myg Musik,
    hos dem der skal leve - derude.

Og der er en Linie af ædel Art
    i barnlige Ben, der danser -.
Det giver Fortovet Farve og Fart -,
    og Klang af de kaldende Sanser.

Smaabornenes Leg i Baggaards-Port
    velsignes af Yndens Muse . . .
Hvor Hjerterne luer, er intet sort -.
    Dér lever de døde Huse.

Jeg tror, der er Stjerner i Baggaards-Brønd.
    De spejler en smilende Naade.
Og selve den fattigste Lod er skøn -.
    En god og guddommelig Gaade . . .

Jeg tror, der er lagt et skærmende Sværd
    selv ved den usleste Trappe . . .
Paa Trinet staar, i et hemmeligt Skær,
    En i en kongelig Kappe - -.

Om det er en Muse, om det er en Gud,
    siger jeg Eder ikke.
Dog bærer det dybeste Mørke Bud
    om Stjernernes evige Blikke . . .

SLUTSEKTION

SEKTION:Togene


T:Mit Hjerte
F:Hvad synger du, du syngende Waggonhjul af Staal?
SIDE:59-60

Hvad synger du, du syngende Waggonhjul af Staal?
Dine Jern Eger-Strenge, som blev slaaet af en Skinne,
til du sang som en Harpe, en hvis Sang har intet Maal,
eller slog som et Hjerte, der har banket vildt i Blinde,
flygted gennem Landene, gjort hjemløst af et Minde.

Travlheds Harpe! Denne Brusen af det tankeløse Jern
er som meningsløse Hymner, naar jeg hører dem saa nære.
Men de ejer dog en Tone, naar min Tanke, svag og fjern,
mødes med et Minde, eller mødes med de Kære -,
mødes med en Afgrund, hvor det dybe er det nære . . .

Aldrig larmer Togets Brusen, selv med Hjulets klapre Klang
som mit Hjerte, naar det skriger stumt mod Tider, der er borte. -
O, mit Hjerte, du er sælsomt rig i denne bitre Sang,
der er stærkest, naar du synger om, og synker mod det sorte . . .
Naar din Banken er en Banken paa en Underverdens Porte. -

Hvad synger du, du syngende Waggonhjul af Staal?
Er min Rejse blot en Rejse mod et Land af Skyggers Mørke?
Har de harpetunge Toner, som mit Minde, intet Maal?
Skal de mane tusind Nætter mod et ensomt Hjertes Ørke -,
at jeg længselsfuldt og levende, begraves i mit Mørke?

T:Legenden om en Banegaard
F:Majestætisk, som et Ligtog for et Lands Monark
SIDE:61-62

Majestætisk, som et Ligtog for et Lands Monark,
som et Kongetog for Digteren, som døde i det Fjerne,
indglider Toget, stolt, som med én Kunstnerpatriark,
med Alterlysets Skær i en Lokomotivlanterne . . .

Den sorte Vogn, som dækker kun den jævne Mand,
et Barn af denne By, han elsked mest af alle,
er som draperet med et Flor af Fattigdommens Land,
der, skønt usynlig, om den sorte Vogn ses falde. -

Fra gyldne Rejser over Jordens Solskinside,
fra Stræder, som en Eventyrers Sind kun saa,
ses Hjemmets Søn, den Døde, over Hjemmets Tærskel skride . . .
mens alle Byer som Fantomer i hans Følge gaa. -

Fra denne Banegaard, hvor Rejsen, med en Sejers Start,
begyndte, skal din Vandring, døde Vandrer, ende.
Dit Hjerte sejler som en Baad med Dødens Fart -
mod denne Bred, hvor ingen Kandelabre-Blus ses brænde.

Perronens Lamper, Mændene ved dette Plantogs Døre
kender denne Langsomhed, før Sørgetoget staar.
De véd, i dyb Ærbødighed, hvad godt de her kan gøre, -
hvor ingen Venner ventende nu ved Vognen gaar . . .

Saa mangen Mand paa denne mørke Pilgrimsmaade
kom hjem til Banegaardens søde Barndomsport.
Saa mangen Vogn og Tog gled ind som stille Baade -.
Det var som klædtes Banegaarden tyst i Sort . . .

SEKTION:To Tog

T:<num>I.</num>Katestrofen
F:Ingen, som lever og elsker Livet, vil glemme Livet i Nat
SIDE:63-64
NOTE:Tom Kristensen har også skrevet om togulykken ved Vigerslev i digtet "Det sidste toget er kørt" fra <i>Fribytterdrømme</i>, 1920.
TODO:Bekræft noten, som blot er en påstand af ChatGPT. Især titlen virker forkert.

Ingen, som lever og elsker Livet, vil glemme Livet i Nat,
    da under Fyr-Ilds-Faner Tog-Meteorerne lyste,
blinked imod hinanden, lynte og standsede brat -,
    stod, og stod saa alene, sort og forladt.
Ingen, hvis Hjerte rødmer, sygt i det samme Skær --,
søger ej angst til Stedet, hvor Mørket mumler i Blinde
    nævnende Ven og Veninde, nævnende dem, vi har kær.

Stedet, en fredelig Dæmning, hvor Stjernen spejled sig blidt
    i natligt blinkende Skinner, der laa saa spinkle og fine -,
blev som et Bjerg, der drønede, dybt som af Dynamit -.
    Da klang i Natten pludselig Skrig for hvert Skridt . . .
Stedet, sort imod Stjerner, mættet af Højtid og Blod,
blev som en Dal af Dræbte, der bad til Stjernernes Kulde,
    mens øjnene barnligt fulde af Dødens Taarer stod.

Ingen, som lever og lytter, vil undgaa Skrigenes Kog.
    Dampens Syden og alle de hæse, vrede Ventiler
Dèr, mellem Stop-Signaler, der taler det rode Sprog,
    holder begge de sorte, søndrede to Tog.
Det er, som de favner hinanden, i Rædslens Kongefavn,
som Mand favner Moder, som Moder Barnet, det hvide,
    De ligger Side om Side. O, _Moder_, skønne Navn!


T:<num>II.</num>Ruinerne
F:Jeg søgte blandt slingrende Lygter
SIDE:65-

Jeg søgte blandt slingrende Lygter
    til Bunds i den bange Ruin.
Dèr laa en _Truck_, dér en _Tender_,
    Dèr hang et pjaltet Gardin.

Mændenes _la morgue_-Lygter
    lyste ikke -. De lo . . .
Koldt gennem Stumper og Splinter -,
    Dèr laa én. - Dèr to.

De grinede søvnigt, de Lygter.
    blegt ad en bundløs Ruin -.
Jorden, der tørsted i Frosten,
    drak Varme af Hjerternes Vin . . .

Mænd løber med Lygter,
    Lygter, Skin ved Skin,
Afmægtige Prikker, der søger
    angste til Hjerterne ind. -

Hjul højt i Luften! Døre,
    der er som sprængt i et Brag
Splinterne, Spærene rækker
    angst mod den gryende Dag.

Dybt end Ruinen dølger
    Døde, der fryser i Nat . . .
To Tog er en rygende Dynge.
    De ligner et morderisk Krat.


T:<num>III.</num>Baarerne
F:Paa en Baggrund, en Blanding af Stjerner og Tog
SIDE:67-68

Paa en Baggrund, en Blanding af Stjerner og Tog,
    Waggonernes Tage, som Lamperne tegner -,
    mens Lyset som Taarer i Billedet regner . . .
kommer paa Baarer, paa Baarer de Døde.
Presenninger siver . . . De plettedes røde. -

Paa Baggrund af, o, ubarmhjertige Smil,
    af iskolde Stjerner, der mumler i Gaader,
    - hvor kan I smile, hvor Kvalerne raader? -
kommer, udstrakte bag Tæppernes Dække,
de, som selv ikke _Stjerner_ kan vække. -

De bæres ad Skrænten, de løftes i Lys,
    der slingrer og famler ved Buffer og Trucker.
    Hør, hvor det dybt gennem Masserne sukker -:
_Hvem_ er det? Hvor mange? Ambulancerne fløjter.
Stjernerne straaler i iskolde Højder . . .

O, Tanke, du tænker for ringe, for lidt
    paa dem, der nu segner i Taarernes Arme
    Du føler en sælsom, halvt frysende Varme . . .
Honnør for de Døde! Hvorfor var det Eder,
_vi_ andre en hulkende Hilsen bereder?

_Det_ gælder Landet, det gælder dem,
    der fjernt i et Ekko skal græde og gyse -
    De _maa_ ikke glemmes, de _maa_ ikke fryse  . . .
de, som udstrakte paa Baarerne hviler.
Hver Gang vi græder, véd vi, de smiler. -

T:<num>IV.</num>Andreas Høgholt
U:Lokomotivfører paa Korsørtoget 1/11 1919.
U:Lokomotivlanterne
F:O skønnest er den Dødes Navn
SIDE:69

O skønnest er den Dødes Navn -
    blandt alle dømte Navne.
Før Utak tog sin Mand i Favn,
da gjorde Døden dog sin Gavn -,
    og tog ham i den mørke Dyst
    ind til sit Bryst.

Skal den, der falder paa sin Færd
    og ej af Vaklen vidste
staa ensom i et krænket Skær,
    som falder paa hans Kiste -?
Nej, den skal eje Æren helt,
der døde ung og tro, udélt -
    og kæmped til det sidste.

T:<num>V.</num>In Memoriam Vigerslev
F:Saa stedes vi hér
SIDE:70-72

    Saa stedes vi hér
    i det frysende Skær
af Morgenens Vished om Angerens Værd -.
Forgæves vi søger i, Danmark, din Have,
de Blomster, der faldt i de frysende Grave --,
    som sænker den søde, forløsende Duft
    i Taarernes lyse og tindrende Luft.

    Saa mødtes dit Sind
    med en vinterlig Vind -.
O, Danmark, din Høst er saa blæsende blind -.
Den dølgede Vinter, de drømmende Dage
blev vakt af en broder- og søsterlig Klage,
    blev vakt af vort Folk, da dets Glæde forgik,
    og Sangen hensank i en dyster Musik.

    Saa mødtes dit Selv
    med det isnende Hvælv
i Natten ved Dødens rødt springende Elv . . .
Som Venner vi drog i en dødelig Stemning
til Elven ved Foden af Forsynets Dæmning -.
    Dér sank vore Hjerter i frysende Sorg
    ved Foden af Stjernernes blinkende Borg.

    I det iskolde Spil,
    hvorfor saa I til,
I Stjerner, I ved jo, hvad Forsynet vil? . . .
I stolte, uendeligt rækkende Stjerner,
_I havde dog tusinde, skønne Lanterner_ . . .
    Dog sænked I ikke det frelsende Skær,
    men smykked et hjerteløst lysende Vær.

    Din Tanke, din Aand
    blev ramt af en Haand,
der jog gennem Buffer og Koblingers Baand -.
De fløjtende Toge paakaldte i Nøden
de blinkende Stjerner, der spejlede Døden -.
    To Toge løb ind i hinandens Favn
    og skænked en Aften et gysende Navn. -

    Saa stille det Sted
    i dets knuste Fred -,
dér laa vore Kære ved Carons Bred.
Det var som de, favnet af Lokomotivet,
lærte det bitreste Favntag med Livet -.
    Nu laa de saa trætte af Rejsens Færd,
    der endte i Stjernens alvise Skær. -

    Dog nej, vi maa se:
    Bag Stjerner og Sne
dér dvæler en Verden, der kender vor Vé,
kender vor pilgrim-bedrøvede Klage,
Danmark, din Verden af lidende Dage -.
    Dér folder sig Stjernerne ud i et Smil,
    naar først vi har vandret en Verden af Mil.

    Da søger vi Trøst
    ved et moderligt Bryst -,
fortabt i en Lykke af Taaremes Lyst -,
som varmer det Hjerte, der frysende mødte
de Hjerter, som Natten og Skæbnen forødte.
    Da vender vi lykkeligt ind i os selv,
    og staar foran Stjernernes aabnede Hvælv.

    Saa mødes vi her
    i det frysende Skær
af Morgenens Vished om Angerens Værd -.
Da aner vi dybest i, Danmark, din Have,
de Blomster, der smykker de smilende Grave.
    De sænker en sød og forløsende Duft
    i Morgenens lyse, vemodige Luft.

SLUTSEKTION

T:Berceuse
F:Togene tier aldrig. Endnu hører jeg Lokomotivet
SIDE:73-74
NOTE:Berceuse er fransk for vuggevise.

Togene tier aldrig. Endnu hører jeg Lokomotivet.
Selv om det sover, hører jeg Livet, o Livet.
Stjernerne er ikke Stjerner, der stille i Aftenen staar -.
De er som øjne, der ømme ind i mit øje gaar . . .

Menneske, gaa til din Glæde. Lad Hjertet ile.
Det er mig, som om jeg ser Husene, Stenene smile . . .
Jeg længes, men jeg græder ikke. Gud er mig nær.
Sødt er det dybe, han siger i Aftenens syngende Trær.

Fodtrinenes Lyksalighed mærker jeg ogsaa som Stemmer.
Alle, som en Gang gik bort, fødes igen og fornemmer -,
Jeg selv, som døde i denne Aften for Tider siden, sér,
at jeg fødtes igen, og føler mig fri af fordums Veer . . .

Luften, Sangen, Fuglene. Alt blev i Aften begravet.
Rummet har taget det til sig, Rummet, Himlen, Havet . . .
Hvorfor smiler du nu, min yndige Pige? Forstaar
du selv det Smil, der gyldent over dit Aasyn gaar?

Gaadernes Kilder springer som Børn, der end intet fatter.
Du som gaar frem ved min Side, er selve Gaadernes Datter . . .
Saa drejer vi ind ad Porten, hvor alting er jublende lyst.
og Larmen ejer en Stemme, der taler lykkeligt tyst . . .

T:Sommernat
F:Atter de tudende Toge. Den kaldende Nat
SIDE:75-76

Atter de tudende Toge. Den kaldende Nat.
Jeg elsker at vandre med dig, min velsignede Pige.
Atter det Dyb, der er rigt som et hemmeligt Rige?

Hvor er du nu, min hvide og ranke Veninde,
der bar den forsvundne og lysende Dag paa dit Bryst?
Saa dunkel du blev i din mørke, dybt brændende Lyst.

Jeg elsker dig, elsker dig, elsker dit lysende Navn.
Du gik i den sorgløse Dag med saa barnlige Tanker.
Nu lyser dit Kys af en Ild fra din flammende Favn.

Atter de hjemløse Lyde. Gem mig, min elskede Pige.
Du som har ført mig til Sommerens brændende Bund.
Vist mig den Ild, der fortærer os, Mund imod Mund.

Atter de tudende Toge. Maskinernes Larm.
Aabner sig Natten og Dybet i Kysset, min Pige?
Ilden, der springer imod mig fra Lysternes Rige?

Jeg klynger mig angst til din unge, henrivende Arm,
og lykkelig hører jeg Togene tude og kalde -.
Vi holder hinanden for fast til at vakle og falde . . .

SLUTSEKTION

SEKTION:Den Barnlige Eros


T:Den græske Ild
F:Jeg lytter, o Kallinikos, til Lyden af din Esse
SIDE:79-81
TODO:Indrykning af citatet

_Franceska da Rimini:_
    Den græske Ild! Hvem undflyr den?
    End aldrig saa jeg den før. Sig, er det
    sandt, at ej i Kampen gives værre Kval?

_Taarnvægteren:_
    Ja, grufuld er forsand den Ild, vi her 
    bereder -.

Jeg lytter, o Kallinikos, til Lyden af din Esse,
hvor den Ild, du afgudsdyrker, af din Magersjæl opflammer!
O, Kallinikos, det ryger saa forbandet i dit Kammer -.
Sig mig, Mester, hvem din Ild, der er som Aander, brænde skal?
Sig mig, hvem er de Fordømte, der skal knæle i din Hal?

Jeg kommer, Hellas Ældste, med et Bud fra Aphrodite.
Hun har sagt mig, du kan frelse, hvis du vil det, de Fortabte -.
Du kan slukke denne Ild, du selv, dengang jeg fødtes, skabte -.
Og nu beder jeg dig: Skaan mig! Dæmp min Attraas dybe Brand!
Jeg skal mødes med min Elskte i et ungt og barnligt Land.

Heliopolis sig højner med de hvide Marmorhuse.
O, Kallinikos, hun venter med sin Ungdom og sin Ære,
den, min Attraas tusind Munde ikke taaler at fortære
Mester, skynd dig, dæmp de Flammer, der ubændigt i mit Bryst,
gør mig selv til blodigt Offer for min hjælpeløse Lyst.

Jeg sværger: Hellas Kvinder er en Hob af de Hetærer,
_du_ har skabt med dine Flammer, dine hedenske Mirakler.
Her er Brystet, ser du, Mester, der er fuldt af deres Fakler -.
De har kastet dem, af Vellyst, i mit yngling-hede Sind,
naar de planted deres kongelige Giftkys paa min Kind.

Jeg spørger nu, Kallinikos, og bér fra Aphrodite,
skal jeg mødes med min Elskte med en Sjæl, der staar i Flammer?
O, Kallinikos, Kallinikos, jeg knæler i dit Kammer!
Hun er ung, og hendes Lemmer er saa barnlige og smaa.
Hendes Æter-Øjne lyser saa forunderlige blaa.

O, du Ild, som kun fortærer de Fortabtes Febersjæle,
hav Barmhjertighed, og slip mig af din stumme, kolde Lue.
Lad mig mødes med min Elskte i den strenge Marmorstue -,
hvor hun venter i Tribonen med _saa_ korte Ærmer i,
og hvis Mønster er en myldrende, brodéret Melodi . . .

Hvad svarer du, Kallinikos, blandt Hellas hvide Ældste?
Jeg bønfalder, jeg bønfalder, driv de Aander af mit Hjerte!
De har pisket mig til denne dybt forsmædelige Smerte . ..
Dræb min Attraa! Dæmp Begæret paa min offerrøde Mund.
Hende _vil_ jeg ikke møde i en hed, hetærisk Stund.

Jeg svarer dig, du dumme Dreng, som knæler i mit Kammer:
Saa farligt nær ved Flammerne du lærer ingen Kulde.
Af Ilden blev nu Kamrene i Hjertet _dobbelt_ fulde . . .
Gaa, skynd dig til din Elskede, som sidder hvid og mild,
og giv - nu har du nok, min Søn - dit Hjertes _halve_ Ild -.

Da gik jeg til min Elsktes Dør blandt hvide Marmorhuse,
og traadte som paa Flammer i en streng og solfyldt Stue -.
Min Elskte lærte Livet af mit Hjertes _hele_ Lue.
O, Mester, o, Kallinikos, i denne søde Stund
sprang _dine_ græske Flammer af _min_ Aphrodites Mund.

T:Sentens
F:Jeg gik i Haver iblandt hvide, slanke Kvinder
SIDE:82-83

Jeg gik i Haver iblandt hvide, slanke Kvinder.
Jeg syntes at hvert Blik var vildt som Vin,
hver Skikkelse en Sum af saligt søde Minder,
og hver, som kom imod mig, syntes _min_ . . .

Paa skønne, nøgne Skuldre Nøgenhedens Kaabe
laa hvid og blændende i Havens røde Luft.
Paa hvide Brysters Purpurlæber laa en Draabe
nektarisk Vin, der syntes vaad af Duft . . .

Jeg gik i Haver, hvor en Ild som Taager brændte,
saa Havens røde Blomster blødte under Støn.
Hvergang mit Blik mod Kvinderne sig vendte,
da hvisked mod mig en hetærisk Bøn . . .

Thi de var ranke som af Ledens kolde Lyster,
og de var ranke af en Ild, der var som Is . . .
Jeg syntes Giften randt af deres Læbe-Bryster,
og Døden smilte i den døde Dis . . .

Jeg gik forbi en Række ranke Fristerinder,
hvis Vellyst-Hvidhed vandrede i Ring -.
Jeg stod som i en Kreds af kongelige Kvinder,
hvis Lader var som ladet med et Spring . . .

Da følte jeg, hvor jeg var lykkeligt alene
saa nær de dræbende Hetærers Hær . . .
Da blev jeg stenet, ak, af deres Øjnes Stene,
fordi jeg _ingen_ af dem havde kær. -

T:Babylonisk Ballade
F:Dit Bryst, o lystne Præstinde
SIDE:84-85

Dit Bryst, o lystne Præstinde.
    Jeg er Solen, der kysser dets Tinde -.
Jeg søger i Dalen dit dølgende Skød
    som søgte i Sødme jeg Søvne og Død . . .
Præstinde, Præstinde. Af Marmor er Du,
en Slange, der bier det bidende Nu . . .
    O, Sødme, o, Gru.

I Haver, som sænker Jer stille,
    som Arme saa ømt mod en Kilde -.
I bølger imod en Hetæres Bryst,
    der ikke har Længsel og Lyst til Lyst -;
men kun som en Slange, der venter den Stund,
da den løfter sin lede og spillende Mund -,
    og er giftig og ond.

Jeg ængstes, jeg ængstes, o Kvinde.
    Du prægtige Marmor-Præstinde -!
Saa stærk som en Dronning, der ikke ser
    det Drab, hun forvolder, hvergang hun lér . . .
Dronning-Hetære! Af Ild er du skabt,
skønt du ligger i isnende Lede fortabt
    og leger, lér slapt . . .

Dit døde Smil i den smilende Have
    taler om marmor-umælende Grave . . .
Den slappe Haand som en Blomst, der er død,
    berøvet sin Glød, sin Ømheds Glød.
Hvad hjælper Guldringenes Slangeblik?
De taler alene om Gifte og Stik
    og om Slangedrik -.

O, vaagn ikke op, alvise Hetære,
    du gider dog ikke et Kys begære -.
Thi alt, hvad jeg giver, er kun et Kys -,
    som Haven, der drømmer i sænkede Drys . . .
Præstinde, jeg nynner en Sang om dit Skød,
til jeg tier som Solen, der taber sin Glød,
    til Skøgen er død.

I hængende Haver, som søger en Kilde,
    I rislende Ranker, I suser saa stille -.
Dér ligger en Dronning-Hetære, hvis Bryst
    raaber mod Livet om Lyst til Lyst -.
Forgæves, forgæves, du giftige Mund.
Nu mødte du, Slange, din dræbende Stund . . .
    dit Babylons-Blund.

T:Ballade til en badende Pige
F:Ved din lukkede Dør, o bedaarende baigneuse
SIDE:86-87

Ved din lukkede Dør, o bedaarende _baigneuse_,
stod jeg stille, mens en Kilde og en plaskende Lyd
gjorde Hymnen, som jeg bragte, til en sukkende Berceuse -,
der bølged af den ømmeste Andagt og Fryd.

Jeg satte mine Blomster, bedaarende Veninde,
i det Dørgreb, der stængte for min bølgende Hu.
Bag Døren stod en nøgen og drengespinkel Kvinde,
og klynkede af barnlig, henrivende Blu.

Din Stemme, hvori Eros som i Anger forraadte,
at du elsked den, du ikke turde se og lukke ind,
burde kalde hen til Døren hver iskold Kokotte -
for at lytte til Lyden af et sitrende Sind . . .

Min yndige Veninde, du Barn under Bruset,
hvis Skuldre og skælvende Knæ drev af Vand,
jeg hørte det rislende Marmor i Huset -,
og stod ved en Afgrunds olympiske Rand . . .

O, Eros, du skabte det skønneste Eliteog
mesterlige Værk bag den stængede Slaa.
Du slynged Apollo i en Sang mod Aphrodite,
der bønfaldt forgæves sin Elsker om at gaa.

Jeg lægger, til Ære for min egen Ballade,
men mest for din skælvende Ungpigekrop,
mine Blomster, og beder dig risle og bade -,
_men først lukke Døren og Elskeren op!_

T:Det unge Træ
F:Min Dag er som en Have
SIDE:88-89

Min Dag er som en Have,
    og du er Havens unge Træ,
indhyllet i din Krone,
    i Kjolen om dit Knæ.

Og dine Lemmer vokser
    som unge Grene fra dig selv,
naar dine Arme vinker
    til Hvile i dit Hvælv.

Din Favn er fuld af Frugter,
    o, Kvinde som det unge Træ
dybt under dine Grene -,
    fra Hoved til dit Knæ.

Thi hvad er dine Læber
    og dine Brysters unge Frugt
vel andet end din Stamme,
    der svulmer fromt og smukt.

Det spinkle Træ, der spired
    har skabt dit unge Skød,
der moderligt skal modnes
    og briste, tung og sød.

T:Kilden
F:Jeg er en tørstig Vandrer
SIDE:90-91

Jeg er en tørstig Vandrer,
der standser ved en Kilde.
Ved Klippens Fod den springer
men Vandet falder stille.

Jeg bøjer mig mod Klippen
saa ømt mod Kildemunden.
Da er det som jeg føler
mit Blod til Kilden bunden . . .

Jeg drikker vildt af Vældet,
og mærker, at det brænder -.
Da er det, som om Kilden
faar ømme, stille Hænder . . .

Mens jeg forundret lytter -,
og træt mit Hoved løfter,
da er det som om Klippen
faar Kind- og Hage-Kløfter . . .

Da mærker jeg det mere:
Hvor dette Væld dog brænder!
I Klippens dunkle Aasyn
jeg _dine_ Træk genkender . . .

Dèr staar du for mit Aasyn,
som Bjergets Væg, der hviler.
Dèr staar du for min Undren,
som Kilden selv - og smiler . . .

Da bøjer jeg mig atter
i Tørst mod Kildemunden,
og føler denne Lykke:
Af _dine_ Læber bunden.

Jeg er en tørstig Vandrer,
der standser ved en Kilde.
Jeg kendte ikke Stedet,
fordi du stod saa stille . . .

T:Du sover
F:Jeg er i Aften langt borte fra dig
SIDE:92-93

Jeg er i Aften langt borte fra dig.
    Os skiller de Sovendes Rige.
Jeg er en Fremmed. Kender du mig,
    du unge, sovende Pige?

Sér jeg mig stum paa dit Aasyns Smil?
    Du er dog stedse den samme.
Ynden, der bygger din Barne-Profil,
    et Billed i Haarets Ramme.

Du sover, og Dagen bevares i dig.
    Det er som den ligger og lyser
med lønlig Sol for et sorgfuldt Jeg -,
    der stirrer saa tomt -, og fryser . . .

Linjernes Fald i dit løse Haar
    taler ved Kinder og Øre
om Bølger, der ømt imod Bredden slaar
    fra Havet, du ikke kan høre . . .

Thi jeg er et Hav og en havfyldt Nat,
    der vaager tæt ved din Side.
Stumt og forstenet. Stort og forladt.
    Men det skal du aldrig vide.

T:Fuglene og Morgenen
F:Den første Sang i Vindvets svale Luft
SIDE:94-95

Den første Sang i Vindvets svale Luft
er Sangen, hvori Morgnens Dug og Duft
har stænkt sin første, stille Draabe -.
Det er som Sangen kommer klædt i Kaabe . . .

Mit hede Hjerte føler sig kærtegnet -.
Mit Øje, som i Drøm var slukt og segnet,
slaar lykkeligt sit Blik mod Kaabens Stjerner -,
og føler Drømmens onde Fugl sig fjerner . . .

Som lægges paa min Kind et regnvaadt Blad,
et Kys af Dag, af morgenstille Stad . . .
Usynlig, j den tynde, grønne Luft . . .
staar du, min Elskede, med al din Duft . . .

Er du, hvem anden vel, det Fuglefløjt,
der jubler morgenstille, sødt og højt,
og lægger paa min turbantunge Pande
din Sang som svale, morgengode Lande.

O, Kys af dig, af alt, af Dag, af Dug.
Din Mund forløser sødt et Morgensuk
af den, der hører atter Livet kime
i Fuglekor i Dagens første Time . . .

T:Morgenlegende
F:Der sang en Fugl i Dagens første Stund
SIDE:96-97

Der sang en Fugl i Dagens første Stund,
da ingen talte, uden Gud i Fuglens Mund -.
Jeg kendte Stemmen, sødt og halvt i Blund -.

Da følte jeg, skønt Hjertets første Slag
var uvilkaarligt viet til den skønne Dag,
i Fuglens Nynnen, ak, det gamle Nag:

I denne Morgen, badet i det rene
Lys fra Sol og Himmel, slaar de grønne Grene
sagte mod mit Vindu med et: Ak, alene -.

Om jeg var død, mon vilde nogen savne
den Søn, der navnløs mumler sine Fædres Navne . . .
og modløs føler sig en ensom Morgen favne . . .?

Da slog den fjerne, glade Fugl mig ganske nær,
o, kend med denne Duft af Sol og grønne Trær
min Stemme -: Jeg er den, som du har kær. -

For hvem, hvis ikke lyttende du laa
i denne Morgen, o min Elsker, som Gud saa,
skal da din Elsktes Hjerte stille slaa -?

T:Blot en Dag -
F:Blot en Dag, hvor dine Veje
SIDE:98-99

Blot en Dag, hvor dine Veje
    fører bort fra dette Hjerte,
har du stedet mine Tanker
    i en torne-farvet Smerte.

Blot en Dag kan Fjernhed stige
    i mit Hjertes Rosenhave,
som en Stjerne drypper Taarer
    over døde Rosers Grave.

Fredløs, fredløs er min Taare.
    Blindt mit Øje, naar det ikke
møder dine, skønt saa unge,
    kloge, moderlige Blikke.

Jeg er angst for Regn og Vinter,
    Aarets gaadefulde øde.
Derfor længes jeg som Fuglen
    mod det sommerlige Møde

med dit Væsens gyldne Varme,
    med dit Sinds solrige Sletter,
dine Tankers Purpur-Slotte,
    og dit Hjertes søde Nætter.

Blot en Dag, hvor jeg er ene,
    staar jeg vaklende og skuer
mod den Verden, der staar bygget
    over dig og dine Stuer. -

Blot en Dag, naar du forlader
    dette Hjertes Rosenhave,
er det mig, som om der sænkes
    døde Roser i dets Grave . . .

T:Der er i dit Aasyn -
F:Der er i dit Aasyn, i Ly af dit Guldhaars Krone
SIDE:100-101

Der er i dit Aasyn, i Ly af dit Guldhaars Krone,
en næsten usynlig og blaanende Perlemors-Tone -
som laa der bag Hudens fine, glasagtige Hinde,
Perler, der bringer dit Smil til at lyse og skinne

Der er i de Linjer, som Aarerne tegner saa tynde,
en Rytme, der skaber dit Aasyns lysende Ynde
i Farver saa svage, af Barndom end mere fine.
De lyser af Mildhed i din forelskede Mine . . .

Det er som om Smilet i lykkelig Flygtighed fletter
rundt om dit øje sig varsomt i vege Vignetter -,
som, lignende Perlemorslinjer, der knytter en Krans,
indrammer dit øjes stærke og tindrende Glans -.

Indfattet i Trækkenes regnbueblaa Systemer
straaler dit øje, Diademet iblandt Diademer -,
sænkende over dig selv den lyse, astrale Styrke,
der gaar som et Solskin ind i mit maalløse Mørke.

Der er i dit Aasyn, i Ly af dit Guldhaars Krone,
en næsten usynlig og blaanende Perlemors-Tone -.
Det er som et Skær af et mættet Lys i dit Indre,
hvor dybere øjne dybt i dig selv ses tindre . . .

T:Det gør mig tryg -
F:Det gør mig tryg, at du er fuld af Tanker
SIDE:102-103

Det gør mig tryg, at du er fuld af Tanker
om mig, som aldrig var din Tanke værd.
Det gør mig tryg, dit Blod bedrøvet banker
for mig, der kender dig, og har dig kær.

O, simple Sang, jeg møder dig med Spørgen.
Du er saa stille som det stille Smil,
der møder mig og spejler hendes Sørgen,
som Solskin i en sagte Sørgepil . . .

Det gør mig glad, at du med bange Blikke
gaar mig i Møde og slaar øjet ned
Hvor dybt jeg elsker dig, det ser du ikke
og ikke Angsten i min Kærlighed.

Det gør mig tryg, at du er fuld af Drømme
om den, der sáa og drømte kun om dig . . .
saa dybt, at Tankerne blev dobbelt ømme,
til denne Tanke, at du elsker mig.

T:Ung Sommer
F:Kun i disse foraarssøde Dage
SIDE:104

Kun i disse foraarssøde Dage,
hvor en Solsort spinder Hjertet ind i Sang,
skal du høre, ak, min Elskede, min Klage:
Vi skal miste denne Sommer, ak, engang.

Kun i dette Lys af Maj og Maane,
mens du hører Fuglens Sødme i min Røst,
skal du høre det som Graad, at vi skal graane ..
naar vi nærmer os en kold og øde Kyst.

Kun fordi jeg kender disse Dage,
og dit Kys, der er saa sødt, som aldrig før,
skal du kende i min Sang en stille Klage -
over Sommeren og os, fordi vi dør . . .

T:Ung Kærlighed
F:Spørg ikke din Forundring, om et Smil kan tale sandt
SIDE:105

Spørg ikke din Forundring, om et Smil kan tale sandt.
Men tro, at det var Stjerner, du i øjets Himmel fandt.

Spørg ikke dine Taarer, om din Glæde er af Guld,
naar Smilet, som du møder, er en Skaal af Glæde fuld.

Spørg ikke al din Tvivlen, om der er en Lykke til.
Dit Liv det staar jo spejlet i et øjes ømme Spil.

Ung Kærlighed, du kalder os med dine Stemmers Duft.
Jeg ved jo vore Hjerter aander Kyssets søde Luft.

Jeg ved mit Liv staar spejlet i en skælvende Pupil.
Ung Kærlighed, saa svar mig, hvorfor jeg _spørge_ vil?

T:Chaconne
F:Jeg behøver blot at sé dig, sé dig gaa
SIDE:106

Jeg behøver blot at sé dig, sé dig gaa,
sé dig danse, sé dig smilende staa,
sé dig flygte paa din fjedrende Taa,

for at Glæden i mit Hjerte skal faa Flugt
mod en Sol, hvor min Sorg ser sig slukt -.
Det jeg elsker, det jeg véd, der er smukt.

Det er dig paa din dansende Fod,
og med Blomster i dit duftende Blod . . .
I Andagt jeg staar, hvor du stod.

Jeg behøver blot at vide, du er til,
for at vide at min Glæde er til
med sit fine og underfulde Spil . . .

Da er det, som jeg kaster mine Ord
hen som Stene, der funkler paa mit Bord . . .
og det funkler for alt, hvad jeg tror.

Er du, Elskede, glad for den Glans
i denne Krone af Ord, denne Krans?
Chaconne er de lykkeliges Dans . . .


T:Foran dit Billede
F:Jeg sér en Række Dage, der bygger deres Drømme
SIDE:107-108

Jeg sér en Række Dage, der bygger deres Drømme
som Porte og Portaler, hvor Lys og Dufte strømme -.
Ak, Himlens dybe Bæger kan selv mit Suk ej tømme.

Jeg sér en Række Haver og Grus i vaade Gange -.
Jeg hører stille Strofer og søde Gaaders Sange
Ak, Himlens skønne Fugle dem gad mit Hjerte fange .. .

Jeg drages mod dit Aasyn som imod drømte Dage.
Min Undren søger fremad; men kommer kun tilbage . . .
Jeg møder al min Glæde. Den toner som en Klage . . .

O, bundløst blev jeg Lykkens, endnu naar jeg har stillet
i Angst og Vemod for mig dit unge, blide Billed -.
Hvad mere, dybe Himmel, har vel en Drømmer villet?

Jeg sér din Ungdom blomstre. Hvad mere vil jeg hige
imod, naar du er hos mig, mer rig end noget Rige -?
Jeg sér dig, sér dit unge Sind, og angrer dybt, min Pige.

Men det er disse Dage, der medes af en Hindring -.
De hviler som et Rige, dybt i en rig Erindring.
For disse, disse Dage, ak, gives ingen Lindring . . .

Jeg ser dit blide Billed. Da stilner denne Klage.
Da staar jeg foran Porte, en Række rige Dage -.
Da længes jeg mod disse, og ej mod mit tilbage.

T:Præludium
F:Blidt synger, dæmpet af Asfalt
SIDE:109-111

Blidt synger, dæmpet af Asfalt,
    Hjulene, Vognens Benzin.
Bilen har rislende Kilder,
    og Ruden har Silkegardin.
O, gennem Gaden at glide,
    bøjet og nynnende se dig
    sød og ung ved min Side.

Som denne dæmpede Jubel
    nu smuldrer hen i et Smil . . .
synes jeg Larmen forvandles
    under den nynnende Bil . . .
Fjerne Violiner klinger -.
    Smilende lytter du til
    Vogn-Violinernes Spil . . .

Fortjente jeg dette at dvæle
    smykket af Lykken hos dig?
Fortjente jeg dette at møde
    den illuminerede Vej . . .?
Festen har kaldt os, Veninde -.
    Hvem er du, blaaøjede, lyse
    klokke-leende Kvinde?

Ak, for ofte jeg spejded
    Gaaderne i din Profil.
Mødte jeg anden Forklaring
    end dit fortryllende Smil?
Gaadernes Apotheose,
    Linjernes smilende Leg
    sløjfet og slynget om dig.

Se, Aftenens Ibenholt-Sale,
    skaaret af Stjerneskærs Snit,
sorte og blanke af Vinter,
    med Blink som af Ebonit -.
O, vi glider og glider,
    glædende os over Bilens
    slanke og skinnende Sider.

Aldrig blandt sjældne Buketter
    med bastende Silkebaand
fandt jeg en Klynge Blomster,
    ung, ædlere end din Haand -.
Min Elskede, béd mit Hjerte
    tie med denne Tale,
    der spejler dets Taare-Sale. -

Blidt bruser Vognen og brøler -.
    Jeg spejder og spejder igen.
Sig mig, I smilende Linier,
    hvor fører I Drømmeren hen?
Nu vil jeg sé dig rigtig
    Dit løftede Aasyn lyser -,
    synes jeg - gennemsigtig -.

Siddende hér ved din Side,
    ydmyg, velsignet af dig,
iler vi Festen i Møde
    ad den velsignede Vej . . .
Mit Hjerte bøjer sig stille -.
    Vogn-Violinerne tier.
    Jeg hører dit Hjertes Kilde.

T:Hjem til dig
F:Dit Kys, o Kære
SIDE:112-113

Dit Kys, o Kære.
Giv mig saa mange,
som jeg gav Sange -.
Giv mig tilbage
de søde Dage -,
din Mund, den svage.

Du glade Pige,
hvis Læbe luer
af Blod i Buer -,
giv mig tilbage
den Ild, jeg svage
gav dig som Klage . . .

Nej, nej, jeg elsker
dit Hjertes Sommer -.
Giv den, der kommer,
dit Kys, det søde.
Gud, se vor Brøde:
To Mundes Møde.

Velsignet, Kære,
er du derhjemme -.
Du selv, din Stemme,
din Mund, o Pige.
Vi lykkelige
i Kyssets Rige

T:Min Kærlighed
F:Jeg griber glad din lille Haand
SIDE:114

Jeg griber glad din lille Haand,
mit Barn, mit Barn, min Kærlighed.
Ubristelige Søskenbaand,
der aander af Guds Aand . . .

Dit Øje springer som en Mønt,
min kaade, kære Pigelil.
Dit Øje siger, Gud er til -,
det spejler jo Guds Spil . . .

Haha, du ler, min stærke Smaa,
mit Barn, mit Barn, min Kærlighed.
Du ler, som om dit Øje saa
og vidste, hvad Gud véd . . .

Jeg griber dig, jeg griber dig.
Jeg løber i dit lyse Spor.
Min Kærlighed, hvor dybt du bor -.
Du er Guds eget Ord.


T:Eddy
F:Langt borte fra dig, der har jeg lært mig at længes
SIDE:115-116

Langt borte fra dig, der har jeg lært mig at længes,
vil jeg bede min Sang, som en Fugl flyve til dig,
og kysse dig ømt, saa du véd, hvad jeg vil dig. -
Som en Krans, der skal varsomt om Hovedet hænges
paa min Fugl, kommer Kysset og hvisker: Jeg længes. -

Dybt inde i min Ensomheds hjemløse øde
løfter min Sang som paa Vinger sig imod dig.
Hvad om du aldrig, min Elskede, forstod mig,
blot jeg bestandig dit Kys og din Sødme maa møde
og mærke, hvor du blomstrer i mit hjemløse Øde . ..

O, Svale, beskriv da din jublende Kurve
mod hende, der venter dig og vinkende paa dig
mærker al min ømhed, al min Modløshed naa dig -.
Da ved jeg, du vil glemme de bejlende Spurve,
og kende mit Kys og min Sang paa min Kurve. -

Langt borte fra dig, der har lært mig at længes,
sé, kommer jeg til dig med min Mund som et Næb
og jeg finder dig som Brud i et bølgende Slæb . .
Og Kransen skal varsomt om Hovedet hænges
paa min Elskede, der hvisker til Fuglen: Jeg længes.

SLUTSEKTION

SEKTION:Fremskridtets Gade

T:Hvorfor vi vaagner -
U:Tilegnet Poul Fort for Digtet: Hvad vi slaas for -.
NOTE: Se Paul Forts (1872-1960) digt ,,Ce que nous défendons''.
F:
SIDE:120-122

Hvorfor vi vaagner, Venner, i triste Morgners øde,
naar Regnen fuga-slænger sit Legeme af Vand
mod Rudens klare Øjne, der græder ved at møde
en Dag, der stille strømmer ad Mure, lerrøde,
oprejst som et Billede af Regnens Taare-Land?

Dér lige foran mig, hvor Somren ligger segnet,
Skarlagen-Løvet hvirvler i Vindstøds kolde Kor.
Saa dybt er Dagen hærget, saa dybt har Regnen regnet,
at Somren over Gaden med Blod sit Spor har tegnet . . .
Med Jern! Og siden farvet med Jod en saaret Jord -.

I Decadencens Morgen, hvor der er Lig i Luften,
Høstenglen, klædt i Bronce, gaar om med blodigt Sværd.
Forraadnelsen har dryppet en Draabe Dugg i Duften -,
den Dugg, der gemmer Døden, den Dugg, der levrer Luften,
og viser, skønt usynlig, os Døden ganske nær.

I denne Morgen raaber jeg selv med Rust i Mælet
af tunge Tiders Afmagt, mod Dagens ørkenluft:
Jeg er af Trang til Livet, af Trang til _Alt_ besjælet
og har i Nat ekstatisk for nye Tider knælet -,
i Drømme, der var tunge af et Foraars tunge Duft.

Hvorfor vi vaagner, Venner, ved Dagens Alterbilled,
om dette end staar dunkelt af dødelige Tegn
om Ruderne, de klare, hvor Nattens Taarer trilled,
fortæller mer om Mørke, end disse selv har villet -,
da funkler der dog Klarhed i hver en Draabe Regn . . .

Se, Morgenen staar bygget med Skyers strenge Buer
som marmor-hvide Broer over Himlens halvblaa Bugt.
Sé, ren som græske Søjler i Straaler Solen luer . . .
og løfter som i Bølger de høstligt kolde Stuer -,
der tynges ned af Somrens safttyngede Frugt.

Der driver Røg fra ranke Skorstenes mørke Munde,
travlt ulmende mod Dagen, en sværtet Hilsens Hær!
Saa gyldent flammer Solen i Jordens vaade Vunde
Saa levende er Raabet fra Morgnens mange Munde,
beruset af et glødende, knivkoldt Septemberskær. -

Hvorfor vi vaagner, Venner, til raa Disharmonier.
Jern-Lyd og Sten-Spektakkel, blaa Farvers Himmelglans.
Til hvide Skyers Linier og Solen, Lysbefrier!
Saa vildt, at Jubelraabet i os beruset tier -,
og Hjertet springer levende i Dagens hæse Dans.

Forklaret af et Solskin Lermurene smiler
igennem graa Skygger af den hensygnende Dag.
Forklaret af en Kulde Konturerne iler
paa Gavle, i Gaarde, hvor de medes og hviler
og lægger sig tyste paa det tavlede Tag.

Hvorfor vi vaagner, Venner? Vi vil gribe dette Møde
mellem hvirvlende Liv og en lurende Død.
Vi ofrer vore Frugter for et bugnende Øde -,
faa alle graa Mure til at gnistre og gløde,
og skænke af vort skabende Hjerte og Skød.

Hvorfor vi vaagner, Venner, til Regen af Fabrikker,
Sporvogne, Drøn af Biler, Fodtrin og Hestes Tramp,
der toner for vort Øre som tunge Trommestikker
for den levende, der _lever_, for den døende, der ligger
selv i en gul, lev-agtigt visnende Kamp . . .

Fattig! Rig! Stærk! Svag! I Livets Have
grib Eders Sværd og stig mod den røde Dag.
_Dér_ ligger, bag de luende Farver, Eders Grave -,
Dødens Purpur-Parker og Evighedens Have -.
Storm den kæk i Møde og mød den i et Brag!

T:Hilsen til Finland
F:Som en skyggende Mur stod Rusland rejst
SIDE:123-124

Som en skyggende Mur stod Rusland rejst
med de røde Standarter paa Husene hejst -.
Som en raa Barikade om Finlands Gade
Som en blodig Nat om et slumrende Gry,
om Saima Sø, om Åbo By.

Sovjet-Soldaten ved Ladogas Bred
stod dum og skægget og vild og vred.
Som en glanende Køter paa den flittige Fløter,
der drev ad Løbet paa den hvide Fos,
og stod saa rank, saa ung af Trods.

Hvad kendte Tiden og Ild og Sværd
til Finlands Haver og Blomster-Hær?
Hvad kendte Rosset til Elvefosset,
til Irisk-Sangen i Birkens Træ,
og Sommerlivet i Fjældets Læ?

Saa rig paa Kræfter gik Finland frem,
Hver Holm fik Hus. Hver Ø fik Hjem.
Kuopios Haver fik Gærdestaver -,
og Somren drømte i svanger Dunst.
En Blomst sprang ud. - Se, Finlands Kunst!

Grønirisk slaar i Saima Sø.
Den spreder Sangen som Tone-Frø.
Soldatens Gianen og Oprørs-Fanen
er veget bort fra Søens Bred.
Nu strømmer Glæden, ung og hed.

Grønirisk slaar Suomi Sang
i Fjælde-Fos, i Bladehang,
sin søde Tone, i Fyrrens Krone -.
Der er saa stille som før et Gry
ved Saima Sø, i Åbo By.

Som en skyggende Mur stod Rusland rejst.
Men nu er der Sol over Finland hejst!
I Åbo Gade er alle glade -.
Hør, Livet koger i Fjæld og Fos,
og Finlands Sjæl staar ung af Trods!

T:Hilsen til ,,Klingen''
F:I den kongelige Morgen, hvor vi ser os selv som Ahner
SIDE:125-126

I den kongelige Morgen, hvor vi ser os selv som Ahner
i det Spejl og Farvespecter, som kun splintres af vort Mod,
skal, udfoldet som et Foraar over Spejlet, vore Faner
staa med Farverne, ublandet, som vort eget Hjerteblod.

I den dødelige Time, da vi knuser Kapitælen
paa den dristigt slanke Søjle, som har baaret paa vor Drøm,
skal, udødelig og frigjort, over Værket leve _Sjælen_,
der skal lede sene Tiders ædelt søgende Strøm.

I Fanfarer, der er mætted med det Raab, vort Hjerte rummer,
skal vi smykke Spejlets Splinter, Søjlens blødende Ruin
med det Purpur, der skal springe af vor krigeriske Kummer,
mens beruset vi skal segne i en Sang af Ild og Vin.

Unge Brødre af en Heros, der har kendt kun Hjertets Farve,
Havets, Himlens! Vi skal mødes i den samme Offerdaad.
Og de Faner, vi erobred, skal Apollons Sønner arve -,
naar de kommer for at bede om vort kongelige Raad.

Derfor styrter i vort Hjerte denne Jubel ved at sprænge
dette Specter, der har spejlet vore Buers Brødre-Bro.
Derfor flyver denne Hymne fra en splintret Lyres Strenge,
medens Rummet om os dirrer af vort knuste Hjertes Ro.

T:Flyverne
F:Jeg kender i Luften et Bjerg, der er blaat
SIDE:127-129

Jeg kender i Luften et Bjerg, der er blaat.
Det svinger sin Sti mod et svævende Slot.
    For Eder et Fata-Morgana
    i evige Morgeners Pragt,
    O, Brødre, der flyver paa Vinger,
    der løftes af Eders Foragt.

Jeg kender i Luften en svimlende Sti,
som Stormene hvidner, og Ilden er i.
    Den flyver Giganternes Skarer
    som funklende Fugle imod,
    og farver de frysende Marker
    med perlende Purpurblod.

Erobrere, kend Eders knejsende Maal!
Stol fuldt paa det stolte, roterende Staal.
    Bestig de berusende Bjerge
    med Solskin og søsterlig Sne,
    der drømmer i Æterens Arme,
    saa langt I kan stige og se.

Azuren sit blaanende Øde har strakt
mod Morgenens Porte, mod Morgenens Pragt.
    Formummede Gladiatorer
    med hvirvlende Jason-Sværd,
    I møder de smilende Lande,
    der straaler i Morgenens Skær.

Nu funkler der Guld i det drejende Rat
af Solen, der kuer den knægtede Nat -.
    Se, Bjergene kalder og lyser
    med Sider som gylden Is,
    og Gletcher-Skyerne glider
    dybt i en tordenblaa Dis.

Jeg hilser den Flugt over Flodernes Fald,
det vældige Ridt gennem Verdnernes Hal.
    Med Vinger, der bruser og koger
    af Klodernes Æter-Storm,
    der raser mod Rummets Erobring
    og Rejsens bedaarende Form.

O, Brødre, I bygger den flyvende Bro
af dristige Buer og dødelig Ro -.
    Se, Eders sejlende Hjerter
    beskriver de blinkende Mil
    mod Rummet og vender tilbage
    velsignet af Bjergenes Smil.

Men da er I draget af Verdnernes Spor,
Sirenernes Kys og Serafernes Kor -.
    Thi Slottet, det skinnende hvide,
    staar hvælvet i Skyernes Hvælv,
    og spejler de skinnende Sider
    i Eders drømmende Selv . . .

Erobrere, kend Eders flyvende Færd!
Lad Viljerne tugte det hvirvlende Vær.
    Højt over os drømmer en Verden
    i Farver og bølgende Blaat,
    som skænker, om end det er Døden,
    som Løn det bedaarende Slot.

Berus Jer i Braget, Propellernes Brag,
i Duggen, der bader Bardunernes Tag -,
    Nu flyver Giganternes Skarer
    paany mod en Stjernes Skin
    og drager, i bristende Hymner,
    maaske gennem Portene ind . . .

Thi Morgenes Porte uaabnede staar.
De aabnes af Døden i Dødens Vaar . . .
    Udspænd de sitrende Vinger!
    Betræd kun den flyvende Bro.
    Den styrter dog aldrig i Dybet,
    som ejer den skinnende Tro . . .

T:D. 103
F:Jeg vil skrive dig et Digt, D. 103
SIDE:130-131

Jeg vil skrive dig et Digt, D. 103,
om Epokernes Verden, som du lod mig se.
Jeg saa den i Sommerens blinkende Sne.
Jeg vil skrive dig en Hymne, D. 103,
om det, der over Verdnernes Afgrund kan ske -.
Om Jubel, der springer i dødelig Vé!
Jeg vil digte dig en Ode, du bjerghøje ørn,
der skaber Giganter af flyvende Børn -,
og tager Elementers titaniske Tørn.
Jeg har siddet paa din Ryg og set paa dit Plan,
da du skued et blaanende Luft-Ocean,
ført af en sælsom, formummet Titan.
Jeg saa dig mod Solen, der stod som et Land,
som et Bjerg, der var bygget af gylden Brand -,
og smykked med Smil det hvilende Vand.
Jeg hørte dig kalde Skyfolkene frem -.
De kom os i Møde paa Bjergenes Bræm . . .
da vi holdt vort Triumphtog i Skyernes Hjem!
O, herlige Verden i Dale og Sol.
Der blinker en Bræ om din isede Pol.
Under Palmer en Mand paa en tropisk Stol.
Saa spændes mit Øje, D. 103.
Det skuer en Sommer, der smykkes af Sne.
Aarstidernes Enhed, som du lod mig sé. -
Rid Skyernes Ryg! Gaa i Stjernernes Spor,
og vis os den vide og hvilende Jord -.
Da stiger vor Jubel mod Stormenes Kor.

T:Den lykkelige Sanger
F:Jeg er en Harpe, der toner
SIDE:132-133

Jeg er en Harpe, der toner
    i Bjergenes skovklædte Kroner.
Jeg er en Harpe, der klinger
    i Klokker, hvor Klokkerne ringer . . .
Jeg er Sanger i Sangernes smilende Land,
    ved den øde og sukkende Strand -,
    i et lille og lykkeligt Land.

Som mættet med Rytmernes Sødme
    som synkende Sol med sin Rødme -,
er jeg Harpen, der dirrer af Strenge
    i Bjerge, i Floder, i Enge -.
Jeg er en Sanger i Byen, paa Torv og paa Tag,
    i Byen, der bølger af Flag
    paa en lykkelig, lykkelig Dag.

Jeg er den barnlige Sanger.
    Et Føl er min vingede Ganger . . .
Jeg er en Dreng iblandt Guder,
    der synger om Huse og Ruder -.
Jeg er et lykkeligt Skrig i det tonende Kor.
    der lovsynger den bølgende Jord
    og lykkeligt, lykkeligt _tror_ . . .

Jeg er en Harpe, der skælver
    af alt, hvad der blaaner og hvælv er -.
Jeg er en Harpe, der stiger
    i Sang mod usynlige Riger . . .
Jeg er et dirrende, ungt og dybt Instrument,
    der aaben mod Verden staar vendt,
    mod det flammende blaa Firmament!

Jeg er et Ord og en Tanke,
    en Blomst og en blussende Ranke.
Jeg er en Fugl og en Fole,
    der iler mod straalende Sole -.
Jeg er hver lykkelig Ting, som skinnende skér.
    Jeg er hver Lyd, der lér -,
    i Riget, som ingen sér . . .

T:De fremmede Faldne
U:Tilegnelse til de udenlandske Krigere, som hviler i dansk Jord.
F:Janitscharernes Musik
SIDE:134-135

Janitscharernes Musik
    i Dordognes Gader
braged, hvor I kom og gik,
    slog mod Stenfacader.
Mens I sang, I drømte Drømmen:
March Millioner! Strøm med Strømmen!
    Dræb den første Fremmedmand,
    som gaar ind i Frankrigs Land.
        Men som Løn, fordi I faldt,
        skænked, ofred Liv og Alt -,
        skulde I dog ikke sove
        nær ved Hjemmets Skove.

Franskmand fra Bretagnes Kyst!
    Franskmand fra Toulouse!
Slog dit kaade Krigerbryst
    efter det: At _knuse_ . . .?
Mens I drog imod Terrainet.
hvor Jer Fædrejord laa flænget:
    Vi skal dø paa Drømmens Dag.
    Sove under Frankrigs Tag.
        Vidste I, den Dag I gik
        stolte til en Stormmusik,
        at der bag det fjerne Hav
        laa en graa og énsom Grav?

Sønner af Campagnens Sol,
    Romas skønne Drenge!
Da en gallisk Hane gol,
    sprang I kækt af Senge.
Mens I sang om Bajonetten,
Rosali paa Heltesletten -.
    Drømte om Venezias
    Blomster, Vin og hvide Glas -.
        Fjernt fra Romas Oldtids-Borg
        sank I, mærket af en Sorg,
        stille i en fremmed Jord,
        under Regnens Taare-Spor.

Britter, Russere og Børn
    af de sorte Dage,
Sønner af den faldne ørn -,
    dræbte af _hin_ Drage.
Da I stormed mod hinanden
stolt, med Palmerne om Panden -,
    drømte I da denne Sang
    til Kapellets Klemte-Klang:
        Her i Danmarks Taare-Dale,
        under Regnens Dryp-Dryp-Tale
        sover én, som længes mod
        Havets Blaa og Rosens Blod.

T:Befordringens Sang
F:
SIDE:137-

Man kørte saa trygt i den dejlige Dal
i en dinglende, gul Diligence.
Og Kusken, som kørte, var ikke saa streng
dengang med sin Kuske-Avance.
Man ej ed en Lyst til at drømme og dvæle
og slingre i Vognens Fald.
Man ejed saa dunkle og farende Sjæle,
som røgted et drømmende Kald.
Men nu er vi faret i Tiderne frem
mod de blinkende Landevejs-Svaler,
og Kusken, som kørte, er kørt til sit Hjem
med en Pose af gamle Rigsdaler -.
Bag Pilenes Rækker, bag Havernes Gærde
forsamles den slumrende Slægt.
Den spørger med Undren: Hvad er der paa Færde?
Det koger i Luften saa kækt?
Der kommer en flygtig og flyvende Vogn
med Ruder og Sejl gennem Blæsten.
Den slynger en Sang i det slumrende Sogn.
Ak, hvor i Alverden er Hesten?
138
Dér sidder en Kusk bag de Uhyre-Briller,
en Mand ved sin Motors Rat.
Ak, Venner hvad er det dog Manden bestiller,
gemt bag sit Aasyns Nat?
Saa klang deres Tale. Det gamle Land
blev angst for formummede Skarer
af Vogne, der blæste ad Skagler og Spand -,
og mestred de farende Farer
Og Landevejssvalerne blinked og vendte
i Skyer af Duft og Benzin,
og saa imod Aften Aarhundredet brændte
i Lygternes blændende Lin.
Der fløj Projektører mod Husmandens Dør,
et Blink af et Automobil. -
Han hørte en Lyd af et hylende Rør -,
der klang over Byer og Mil.
Da saa han sig angst mod de løftede Stjerte
paa sin egen hvilende Vogn,
og følte Aarhundredet dybt i sit Hjerte,
og rundt om det sovende Sogn.
Han tjente sig Penge. Han stred sig frem,
misundte de Automobiler -.
Da fik han en anden Vogn til sit Hjem.
Den ejede Rat og Ventiler -.
139
Nu jager han selv efter Landevejssvaler
paa Flugt mod den strømmende By.
Vidunderet skete: Ved Gud, det betaler
sig. Vognen er endnu som ny.
Man kørte saa trygt i den dejlige Dal
i en dinglende, gul Diligence.
Den Tid har bevirket, at Kusken er ny,
og faaet sin Renaissance. -
Nu ejer man Lyst til det tekniske Virke.
Paa Jagt mod den nye Natur,
der drøner mod Dalens end drømmende Kirke
og Fortidens irrede Ur.
Det lyder saa dybt og idyllisk i Klangen.
Vort Hjerte skal spejles i Hastigheds-Sangen.

T:
F:
SIDE:

PRINS PARIS
Jeg elsker den larmende Gade,
jeg elsker den bølgende Bro.
Jeg selv er en Storstads-Nomade,
der flakker ad Gade, ad Gade -,
og aldrig gik roligt til Ro
mit bølgende Hjerte, der løfter
mig højt over svimlende Kløfter
mod Husenes Tinder, de svimle,
der kysser de kaldende Himle. -
Jeg elsker den Sporvogn, der larmer
sig dumpt og dynamisk afsted.
Mig nærer al Trængsel og varmer -,
og Uroen giver mig Fred . . .
Ja dette, ak, dette er Sagen:
Jeg hylder, i Hymner til Dagen,
det hvileløst brusende Kaos
af Røster, der raaber mig nær .
Den stærkeste! Den har jeg kær -.
141
Jeg er Fortovets Søn og dets Sanger.
Mit Fag er det skrigende Digt -.
Den Pige, jeg smilende fanger,
kysser jeg -. Det er min Pligt!
Jeg er Søn af Athen, det moderne,
tilber den elektriske Stjerne -,
de funklende Automobiler,
hvor Psyke paa Hynderne smiler.
Jeg skriger det ud over Staden:
Jeg elsker Trafiken og Gaden!
O, lever du end Menelaos
i mig i et kongeligt Kaos?

T:
F:
SIDE:

FORTOVSRESTAURANT
SOM et Møde med Alverden. Continent. Continent.
Jeg beæres af Monsieur og Madame fra Legationen.
Om Forladelse, Madame, at jeg snakker transparent -.
Jeg skal tale, saa Alverden hér kan være mig bekendt,
som en Søn af Continent. Continent.
At en Kvinde er en Blomst, har jeg aldrig tvivlet paa.
Jo, Madame, man kender Duften, hvor man end ser
Damen gaa -.
Hendes Hoveds Perlemor er, sé, som Bladene paa Kronen
af en fraisefarvet Rose, af en Rhododendron-Knop,
hvor to øjne, to Øjne ser op.
Som al Skønhed sin Mission Elegancen sin Metiér,
skønne Frue, naar jeg sér Dem med et pour feliciter,
tror jeg fast paa det moderne, som for mig er
Traditionen -,
vil jeg stole paa at Stilen altid, altid har Ret.
Jeg vil tro det som Pligt og complet.
143
For Eksempel, kære Frue, er det ikke ligegyldigt,
om en Kvindes sande Slankhed, ved en Fejl, kan
virke fyldigt
Thi i Stedet for Komtessen, der usynligt bærer Kronen .. .
er hun Konen -. Bedste Frue, ja, det gælder ikke Dem,
(tænker jeg, og siger Hm . . . siger Hm . . .).
Lad os leve for hinanden. Lad os være lidt galante.
Lad os hilse dem som Venner, de der kun er elegante -.
I et Mode med Alverden, det mondæne Metropol,
mens vi hilser Aphrodite paa sin hvide Dronningsstol
paa et Fortov i den søde Sommersol.

T:
F:
SIDE:

CYKLERNE
CYKLERNE, Cyklerne, Morgenens Sang,
samler sig sødt og symfonisk og lang,
piano til alle Pedalernes Padlen -.
Sangere er de jo alle i Sadlen.
Gaderne, Gaderne fyldes af dem,
udad til Glæder og lykkeligt hjem -,
myldrende mildt som en dansk Myriade . . .
Toner, der nynner sig gennem en Gade.
Cyklerne, Cyklerne, Cyklernes Kor.
Hjulene runder den sjællandske Jord -.
Fælgene flammer af Nikkel og Maling,
raaber af Friskhed og Ratebetaling . . .
Cyklerne, Cyklerne, Cyklernes Tog,
Klokkernes Kimen er Bækkenes Sprog
ude i Danmarks bedaarende Skove -,
hvor Duerne kurrer og Droslerne sove . . .
10
145
Sving dig i Sadlen paa Gadernes Ganger.
Lyt dog til Sangen og hør, du er Sanger
Sangen, der sitrer i Klokker og Kæde,
jo mere du tramper og elsker at træde . . .

T:
F:
SIDE:

FLYVENDE DIGT
HAVET. Himlen. Skyers Flugt.
Byers Dyb og Dales Drømme.
Storm og Støj og kolde Strømme -.
Jordens Slugt.
Se, hvor Jorden smiler smukt.
Grønhed. Farver. Træers Hegn.
Fjerne Taagekyster blaane.
Sol og gennemsigtig Maane -.
Duft og Regn.
Jorden staar i Jublens Tegn.
Gaarde. Gamle Gaardes Ro.
Kirker blinker lyst og længe -.
Solen staar som Harpestrenge . . .
Lodret Bro.
Bygget over Skyens Bo.
10 '
147
Huses Grupper. Tages Tavl.
Gader. Gaarde. Folk som Prikker.
Dybt og lyst Idyllen ligger
Gavl ved Gavl.
Byen mikroskopisk travl.
Luften. Solen. Bjerges Glans.
Op. Op. Op. Mod skjulte Riger.
Se, vi flyver. Se, vi stiger.
Flugt og Dans.
Løftet af Propellens Krans.

T:
F:
SIDE:

DAGBOGSBLAD
VI var sammen i en sommerlig Have.
Blade. Blaa, gule Blommer. Renekloder.
Vi var ømt hos hinanden i enige Kys.
Grønt Græs. Æblerne modnedes røde.
Jeg drak af din Mund en moderlig Vin -,
Træer i tegnede Skygger, i Skønhed og Sol,
- da du inderlig god, nævnede mit Navn -.
Vi var sammen som unge Guder -,
Gange. Græs. Hvide, ledige Bænke,
- som Børn af en guddommelig Verden -
Fuglesang. Farver. Dalende Lys.
Dit Smil var som selve Solen -,
Styrke. Rødme. Henrivende tegnet.
- Det udbredte en Vifte i mit Hjerte . . .
Vi var som mættede af Gensidighed.
Blommerne. Blommerne. Blommerne.
Vi vilde, sagde vi, seende ømt,
Stjernerne. Sollyset. Stjernerne,
- ind i vore lykkelige Øjne -,
Stilhed. Mørke, Aften. Stilhed,
aldrig undvære hinanden . . .

T:
F:
SIDE:

JOURNALISTEN
DET Purpur-Nu, som af mit Kaktushjerte springer,
som Brand af Sprængningstiders esserøde Baal,
udfolder over Verdens Valplads sine Vinger,
og hærder i en Purpurblodstrøm Pennens Staal . . .
Det nye Nu, der lig en Feberhaand om Hjertet griber
og næres kun af Kedsomhedens Samum-Vind,
beretter blussende om Røg af Bøssepiber . . .
og blinker, se, som var der Sabler i mit Sind . . .
O, Krigstrofæ, en Klangs Essens af det, der hændte,
en hedensk Blomst paa Dagens støvgraa Alter strøt,
et ildrødt Budskab, farvet af den By, der brændte,
som blomstrer, naar forlængst dens Moderild er ødt.
Som Ild paa Himlen fatalistisk Verden maler,
med rødt, skønt sort, jeg Nyheds-Alkymist
nedskriver, ridser mine Blods-Initialer,
og fabler, synsk, professionel som Fatalist.
150
Thi, som jeg tror, at alt, skønt uskabt, er tilstede,
er det, der sker, kun Stumper af et uset Alt -,
og naar det blinked svagt her underverdens-nede,
da var det kun Guds Blik, som paa os faldt . . .
Derfor, jeg brænder gerne, iler for at bringe
den Brand, hvis Navn er enten Sol, eller er Død -,
at hver Ruin, hver Valplads kender paa min Vinge
den Fred, jeg paa de Faldne ydmygt gød . . .
Derfor, det Purpur-Nu, som stiller mig i Verdens-Vrimlen,
er som et ordløst Ord, en Røst af det, der sker,
hvad enten det er Dødsmulm eller Sol paa Himlen,
jeg synes, det er Gud, som paa mig sér . . .

T:
F:
SIDE:

SVÆRDETS VEJ
i
VI gaar ad en Vej, som er Vejen for os,
bevæbnet med Tanker, der klinger
som Suset af hvæssede Vinger -,
som Vaaben af Trods!
Vort Hjerte er Glavind af Glæde og Had.
Det blinker mod dem, der vil skille os ad! -
Vi staar paa en Fod af uflyttelig Trods,
bevæbnet med Viljernes Vrede,
som de der er unge og rede -,
parat til at slaas!
Idéernes blinkende Himmel er stærk!
Dens Lyn er et lyst og ungdommeligt Værk.
Vi gaar ad en Bane, vi hugger os selv
i Dogmernes Bjerg og det ravende Mørke
af Traditionernes Tørkeindtørrede
Elv!
Vor Vej er en Rebus! Et Spring! En Extrem!
Og vi dør for et stejlt og stilistisk Problem!
152
Talentfulde Stimænd, der vover at gaa
i Berømmelsens Kappe og kæle
for Mørke og Stemning og Sjæle -,
har ikke vovet at slaa!
Livsfarlige Færden, du lyriske Pjok!
Pas paa Parykkens elégiske Lok.
Gem dine Knivstik og prikkende Stød
og glem din poetiske Lede
og æd dig igennem det fede
Misundelsens Brød!
Vi rydder vor Sti med et hvirvlende Sværd!
Et Hug i den helligt formummede Hær!
Den Række, I ejer af kritiske Kneb
har bragt os, ved Gud, til at gyse.
Vor Kækhed er for Analyse
et ukendt Begreb!
Vi staar paa vor Vej i en bølgende Tid!
omhvirvlet af Toner og tonende Vid!
Formummede Helt, med din hadende Kniv,
som brænder dig selv i dit Bælte.
Du Helt iblandt Knappenaals-Helte!
Pas paa dit Liv!
Du stikker dig selv paa din famlende Naal,
og knækker din Hals, naar du støder paa Staal!
153
Vi staar paa en Vej, som er Vejen for os,
bevæbnet med sande Systemer
af nye Impulsers Problemer!
De springer af Trods!
Vort Hjerte er Glavind af Glæde og Had!
Det blinker mod dem, der vil skille os ad!
II
DEN Regel er gammel: Du maa slaa til!
hvis nogen vil splintre dit jublende Spil!
Den Regel er gammel: Du maa slaa først
og slukke din Fjendes forbitrede Tørst. -
Det lærte mig Tiden: Drag kun dit Sværd!
Vennen er Falskhed. Fjenden er hér!
Dog nej: Jeg vil piske mig selv til at tro:
Har Venskabet bygget en broderlig Bro,
da knuses den ikke af krydsende Sværd. -
De skal dog slibes i Splinternes Skær .
Ven, jeg vil slaa dig og tugte din Tørst.
Du fristed mig selv at slaa, og slaa først!

T:
F:
SIDE:

EUROPÆISK RENAISSANCE
DER drager over Verden en forrygende Vinter.
Vejene er vilde. En Verden af Labyrinter.
Ofret ligger Evropa, kvæstet som sin Tid.
I spraglede Laser, en malerisk Invalid.
Monarkier og Impérier løb ind i hinanden,
fristet af en Afgrund, der laa gylden ved Randen.
Konger og Anarkister, Ussurpator og Træl
fristedes alle af Lavinernes Væld.
Skøgen i Monaco og monoklede Officerer
fra Berlin og Moskva. Det Liv, der florérer
i det grønne Hazard og i Purpur-Lyst,
mødtes med Pøblen i en dødelig Dyst.
Marseille, Moskva, Paris og Neapel,
London og Berlin, Byerne blev et Babel,
saa dødeligt højt, at det slingrede og faldt.
Og Støvet fra Nedstyrtningen forpestede alt.
156
Først gik det ud over Landenes Sønner.
Riflernes Munding bad de hedeste Bønner . . .
til Døden og Djævlen. - Evropa blev rødt.
Erindrer I, Venner, hvor dybt der blev blødt?
Saa gik det ud over forskellige Monarker
og Paver og Tosser, Martyrer og Patriarker.
Selv de kongeligste Troner gik sig en Tur -.
Og nu gaar der Kejsere bag Fængslets Mur.
Rødest var Rusland. Dér klang Guillotinen.
Lenin bevarede Jacobiner-Minen -.
Som med Sække flød det i Gaden med Lig
Fornemme Frøkner bad Bønner som Skrig. -
Da ramlede Tyskland. Alverden var Jubel.
Det gav Genlyd i Kreml og i Peterskirkens Kuppel.
Det regnede med Kugler om Brandenburger-Thor,
som blev Tyskland beskudt af den hele Jord . . .
Lenin og Trotzky, Litvinoff og de andre
synes ét med Idéen, de ikke vil forandre.
Forgæves har England i Fængslerne ledt
efter deres Fanger, da det blev dem for hedt.
157
Det var som om Tiden blev træt af at knuse.
Nu smiler der Sol over smuldrende Huse . . .
Hetæren fra Monaco og Libertinerens Sjæl
piskes i Støvet: Bøj Jer! Og knæl!
Fjernt høres det vaagne og bryde og bruse.
Det myldrer med Stemmer i det nye Kor.
Giv os en Verden: Den nye Jord!

T:
F:
SIDE:

NYTAAR
SAA knæler vi her for det Ukendtes Fod,
andægtigt i Duften af Sneen, der drysser,
Skønt Livet, som Sneen, har Pletter af Blod . .
er det dog Livet, vi elsker og kysser.
I Ny-Aarets Rige, der rejser sig sort
med susende Svøber og rejste Skafotter,
stormer vi dog imod Drømmenes Port -,
der blinker af Lyset, som Morgenen blotter.
Thi Haabet og Glædens besejrende Magt
skal splitte det Ukendtes Kaos og øde. -
Skal Aaret end komme i Taarernes Dragt -,
skal det dog blive et blinkende Møde.

SLUTSEKTION


KILDE:Ludvig Holsten: _Hymner og Viser_, Gyldendalske Boghandel, Kbh., 1922.
DIGTER:holstein
FACSIMILE:130025448724-color.pdf
FACSIMILE-SIDER:177
TITELBLAD:Ludv. Holstein / Hymner og Viser / Gyldendalske Boghandel - Nordisk / Forlag - Kjøbenhavn - Kristiania / London - Berlin - MDCCCCXXII

T:Gravenstener
F:Vel ved jeg hvor det Æble groer
SIDE:7-18
VARIANT:holstein2017110241

{c:I}

Vel ved jeg hvor det Æble groer,
du bød mig af dit Lager —
Regnsvale Luft om Danmarks Jord,
din Frodighed jeg smager!

Jeg kom en saadan høstlig Stund
fra Syden hjem til Norden,
som rakte mig med Æblemund
et Velkomstkys fra Jorden.

Sødt duftede langs Østersø
min Barndoms Æblekammer.
I Regnluft laa min Fødeø
med dryppende Frugttræstammer.

En Drager tog mit Rejsetøj,
og jeg trak af min Hanske;
og broderligt i Regn og Røg
vi hilstes som to Danske.


{c:II}

Det var den danske Menigmand,
jeg kendte ham saa nøje.
Han modtog mig ved Østerstrand
med gennemregnet Trøje.

Vaadt var hans Skæg af Danmarks Vejr;
dansk var hans vare Stemme.
O, Barndom, fjærn, dog altid nær,
vi mødes, vi er hjemme.

Før blev til nu, og nu blev før.
Et Hjærte alt forener.
Der kom fra Ventesalens Dør
en Duft af Gravenstener.


{c:III}

Mit regnindspundne Æbleland,
din Liflighed jeg smager!
Her gaar den danske Menigmand
og pløjer Danmarks Ager.

Hvem ledte mine første Skridt?
Det var hans muntre Datter.
Hun sang mig ind i Søvnen blidt
og bar mig ud med Latter.

Saa varligt tog han Barnets Haand
i sin den grove, stærke.
Jeg kendte bedst den danske Aand,
saa tidt den bar hans Mærke.

Her gik han mangen Regnvejrsdag
bag Tromle og bag Harve,
mens Mosset paa hans Hyttes Tag
var Luftens Fest og Farve.

Udover sodet Skorstensrand
Røgstriben blaalig vifter.
Her boer den danske Menigmand,
mens Næ og Ny omskifter.

Hans Træsko paa hans Tærskel staar
med Halmvisk lagt i Bunden,
de Træsko, som til Arbejd gaar
hver Dag i Dæmringsstunden.

Bag Ruden ulmer Gyldenlak.
Og lifligt Bøgebrænde
staar stablet i en Keglestak
nær Husets søndre Ende.

Mos groer saa grønt paa Tag af Straa.
Hvor inderligt det svulmer!
Hvor blomstrer det i Luftens Graa,
som favner blidt og dulmer!


{c:IV}

Det grønne Mos, det groer saa godt
i lysforladte Zone.
Hvor svulmer gennem Graatigraat
den bløde Cellotone!

Men ser jeg Mosset blomstre, maa
mit Landsbyhjærte vaagne,
og drømmende paa Vandring gaa
i taagesvøbte Sogne.

Hvor Landet sol- og sangforladt,
berøvet al sin Grønhed,
bereder sig en Dvalenat
i Nøgenhedens Skønhed.

Se, Grøftegræs blev harebrunt,
og Grenene dryppende sorte!
Hvor skærmer Landsbymosset lunt
de gamle Ladeporte!

Det damper fra en Møddingpøl
med sødlig Lugt fra Stalden,
som slænger ud et Kalvebrøl.
Jeg kender den barnlige Kalden.

Mit Landsbyhjærte banker blødt
af Venlighed mod Egnen.
Der svulmer noget frodigtsødt
i Regnen.


{c:V}

Den gamle Sommer sover blot;
det groer, hvor Døden harver,
mens Regnen slaar sit Graatigraat
om Jordens slukte Farver.

O, dulmende Akkord i Moll,
som gør vor Sjæl taalmodig!
Naturens Søvn var aldrig gold,
dens Dvaletid er frodig.

Skjult mumler det i Mulmets Skød
fra Evighedens Kilde.
Død groer i Liv, Liv groer af Død
ustanseligt og stille.

Nu indgaar alt saa sød en Pagt
i Dødens Sakramente.
Nu er det store Offer bragt,
en Paaske tør vi vente.

De slukte Farver kan nu sødt
ved Moderhjærtet sove,
for de har blomstret, brændt og blødt,
tro mod de tavse Love.

De aander tyst, de mumler blidt
som trætte Børn, der drømmer.
Den Strid er stridt, fuldbragt, saavidt.
Kun Regnen strømmer — strømmer —


{c:VI}

Mos, Regn og Æbleduft og Jord,
her har I mig tilbage!
Saa sindig gennem Regnen roer
min Ven, den gamle Krage.

Du Vinterfugl! Du Ravnens Bro’r!
Dit rustne Raab du løfter,
og pløjer støt de vante Spor
over plørede Veje og Grøfter.

Gennem Graatigraat, over nær og fjærn,
over Efteraarsskove saa sorte.
Dér rasler Vinteren i Jærn
bag Fimbulnattens Porte.

Et Kuldegys fra Ødets Bræ
imod mit Hjærte synger.
Men stedse grønt staar Livets Træ,
en Gren det om mig slynger.


{c:VII}

Tag venligt mod mig, Efteraar!
Jeg staar i dit Æblekammer,
hvor Regnen slaar sit blanke Haar
om dryppende Frugttræstammer.

Dit store Farvebaal er slukt,
Men se, der blev tilbage
en liflig Modenhedens Frugt
fra Aarets Pigedage.

Det græder tyst, hvor Græsset groer
paa vore Drømmes Grave.
Det bløder i den Saamands Spor,
som saaer i Dødens Have.

Men Muld er Muld, og Rod er Rod!
Og Livets Gud er ødsel!
Og Alnaturens Hjærteblod
er, Efteraar, din Gødsel!

Vel ved jeg, hvor det Æble groer,
du bød mig af dit Lager,
Jeg smager dig, min Barndoms Jord,
jeg træder paa din Ager.

Jeg staar ved Nilens Kildevæld.
Her gaar den Strøm, som kvæger.
Her grønnes over Bakkehæld
det søde Græs, som læger.

Her tør min Tanke synke ned
som Agerhøns i Kløver,
og sanke, hvad af Evighed
det jordiske behøver.


{c:VIII}

Hjem, ud, og hjem — den samme Vej —
Her kom jeg fra, her boer jeg.
Jeg er i dig, du er i mig,
her grønnes jeg, her groer jeg.

Det blomstrer, Barndom, i dit Spor,
du har et frodigt Følge.
Det vrinsker, hvor din Kløver groer,
Fisk yngler i din Bølge.

Du gemmer tæt ved Jordens Bryst
de søde Skjulesteder,
hvor Livets Løndom aander tyst
i rugevarme Reder.

Blandt Hornede du færdes trygt,
du klapper Hoppens Lænder;
og Føllet æder uden Frygt
sit Brød af dine Hænder.

Det brøler i din Foraarsdag
fra Kalvene i Enge.
Det knebrer herligt paa dit Tag
og kagler fra dit Stænge.

Det puster i din Vinterstald,
det brummer, grynter, sparker.
Din Sommer gaar med Tordenskrald
over de mørknende Marker.

Din Høst har Kamre fulde af Frugt
og Kister fulde af Nødder,
og Bøsseknald, og panisk Flugt
af pilende Bukkefødder.

Du er et uudtømmeligt,
velsignet Forraadskammer,
som dufter sødt og indholdsrigt
midt i Alverdens Jammer.

Du er en Arv, som Livets Rust
og Rotter ej fik krænket.
En sød og liflig Ydunsmost
mit Hjærte har du skænket.

    Alt tusend Gange sét og hørt
    blir nyt, naar ret vi mødes,
    og underfuldt og uberørt
    som Lam, der lige fødes.

    Og slængte jeg din Rigdom væk,
    og døde mine Toner,
    dog sang en Dag din Foraarsbæk,
    jeg stod blandt Anemoner.

    Og vendte jeg i Trods, i Harm
    min Ryg til hvad du lærte,
    du _var_ der med din Kløverarm
    og drog mig til dit Hjærte.

    Alt blomstrende, som græd, som lo,
    befrugtende min Tanke,
    var dig, var dig — du blev mig tro,
    du frodigtgrønne Ranke.

    En Verden aander i din Haand,
    blødt, varmt — som Dueunger.
    Her dvælede, her drak min Aand
    og mættede sin Hunger.

    Du er i mig, jeg er i dig
    som Kvist i Stammens Grene!
    Og først naar du forlader mig,
    bli’r jeg i Sandhed ene.

    Men det blev dog min Prøvestund,
    da sent jeg kom tilbage
    og fik et Ja med Æblemund
    fra hine søde Dage.

    Før blev til nu, og nu blev før.
    Et Hjærte alt forener.
    Sødt strømmer fra din aabne Dør
    en Duft af Gravenstener.


T:Vintersæden
F:Blev Alverden øde?
SIDE:19-21

Blev Alverden øde?
Vist blev den ej!
Grøn ung Grøde
groer langs Alfarvej.

Svigter Solen, Sangen —
Saamanden saaer,
iklæder Vangen
grøn, ung Vaar.

Det er Hovedsagen:
Ingenting skal dø!
Flyv som Dræ i Dagen,
frugtbare Frø!

Sene Vaar, udsaaet
midt i Aarets Skel,
som et Gry i Graaet,
som et blidt Farvel.

Som et Ja til Livet,
som en mystisk Pagt,
som et Offer givet
til en ukendt Magt.

Søde, unge Trøster,
sildefødte Nor,
di de tomme Bryster
hos en udpint Mor!

Græder du, min Spæde,
snydt for Lys og Leg?
Solskin og Glæde
har jeg ej til dig.

Ingen Svale smutter
om din klamme Lok.
Tappert dog du strutter,
tillidsfuld nok.

Drik af mine Brønde,
haardføre Dreng!
Frisk er din grønne
regnredte Seng.

Fryser du i Blæsten?
Barn — du ler,
stivfrossen næsten —!
Mor — det sner.

Kom, saa vil jeg pakke
om din kolde Kind
Nordpolnattens Frakke
Sov saa ind!

T:Morgensne
F:Sne gør Byen ny —
SIDE:22-24
VARIANT:holstein2017110202

Sne gør Byen ny —
Morgensne forandrer rent en By.
Husfagaden som i Gaar var styg,
staar i Dag maskeret
med en distingveret
Louis seize Paryk.

Morgensne gør fro —
Mangen ler, som ellers aldrig lo.
Denne hvide Dag gør Ingen sur —
Sne gi’r alt tilbage,
Sten og Støj og Tage,
til en ren Natur.

Sporvognsklokken — hør!
Klangen har i Dag en frisk Kulør.
Laplandsluften over Torvet staar —
Langsmed hvide Fjælde
ringer Renens Bjælde —
Tanken Vidde faar.

Hunde faar Humør,
snurrer rundt og snapper Sne og gøer.
Karsk er Skovlens Klang at høre paa,
naar mod Sten den stryger —
Hestepæren ryger,
frisk og gul som Straa.

Kaadhed smitter — se!
En Morlille greb en Haandfuld Sne,
lo, og slog den kolde Snebold fast
over Sporvognsdøren,
medens Konduktøren
holdt ved Bommen Rast.

Sort er Parkens Træ,
hvor den høje Stamme stod i Læ.
Paa dets Lemmer hviler Sneen blidt —
Stille Sne, som blænder,
bøjer Granens Hænder
over Drivens Klit.

Solsorthunnen blot
har paa denne rene Snemark traadt.
Solsorthunnen løber, sangforladt,
under Graners Grene,
stum og sky og ene
i sin Vinternat.

Fra Kastanjens Gren
ryster Kragen Sneen, morgenren —
Mellem Søens høstliggule Rør
svømmer sultne Maage
i den sorte Vaage,
mindre hvid end før.

T:Betlehem
F:Der sad en Moder, mild og køn
SIDE:25-26
VARIANT:holstein2024041106

Der sad en Moder, mild og køn,
og smilte til sin spæde Søn.
Fra Hjærtets Bund det Smil sprang ud - - 
Et evigt Smil, som var fra Gud.

Og Markens Gedehyrder graa
tren over Tærskelen og saa.
Groftklædte Mænd med brunbrændt Hud - -
Men deres Hjærter kendte Gud.

Træd ind hver selvisk Sjæl, som tror,
at Himlen er i Navn og Ord!
Se Barnet, som de knæler om,
og faa det golde Hjærtes Dom!

Thi Gud vil kendes om igen
af Mødresmil og milde Mænd.
Og har troskyldig Gud du set,
saa er paany hint Under sket.

Og brøler vældigst Vredens Røst —
Gud slumrer ved et Kvindebryst.
Og slaar et Slægtled Gud ihjæl —
Gud er et evigt Kildevæld.

T:Sneen
F:Se, jeg har blindet din Rude
SIDE:27-32
VARIANT:holstein2017110204

Se, jeg har blindet din Rude —
Jeg er Morgenens Sne.
Jeg er saa kold paa min Snude,
kys mig, min Snut, skal du se!
Blødt som en Tusmørkesværmer
svæver mit flagrende Fnugg,
men naar din Læbe sig nærmer,
perler jeg der som en Dugg.

Føl! Mine Hænder er kolde!
Prøv! Har jeg Smag eller Lugt
Fra mine Lænder, de golde,
faldt hverken Frø eller Frugt.
Jeg er den kyskeste Nonne,
intet er rent som min Mund.
Jeg har den karskeste Aande,
mød den, din Sjæl bliver sund!

Rensende er jeg som Smerten.
Stilhedens styrkende Aand,
som var den første i Verden,
formede mig med sin Haand.
I min alhvideste Vælde
laa jeg, af Stormene tabt,
ud over Maanernes Fjælde,
længe før Jorden var skabt.

Hedningens dampende Bioten
var jeg den første, der saa.
Blødere er jeg om Poten
end listende Kattetaa.
Ulven, som fygende Nætter
vejrer den knirkende Ren,
hører mig ej, mens jeg sletter
Sporene bag ved dens Ben.

Byerne gav jeg tilbage
til den forglemte Natur,
Kirker med kobberne Tage,
Skoler og skimlede Skur.
Gavle i Gyderne skinner,
blændende svøbt i min Ham,
som mine evige Tinder
om Aconcaguas Kam.

Jeg er det friskeste Foder
for den forkrøblede Rug.
Skyen, min svulmende Moder,
ryster mig ud af sin Bug.
Tyst som den rugende Eder
mellem sit skinnende Dun
tømmer hun tusende Reder
ned over Tage og Tun.

Lydløst, mens Stjærnerne blinker,
pynter jeg Granernes Top,
hvor de forpjuskede Finker
pippende puster sig op.
Harerne har jeg begravet,
naar de i Plovfuren sov.
Selv hos min Dødsfjende, Havet,
laa jeg paa Takkel og Tov.

Skovene, hvor jeg har lagt mig,
drømmer om Urtidens Fos.
Over hver Gren har jeg strakt mig
tavs som en lurende Los.
Stille, mens Kragerne ryster
Kvisten, jeg krummer saa let,
fletter Fuldmaanen, min Søster,
Skovødets blaanende Net.

Maane og Stjærner forstod mig.
Naar med sin knækkede Stang
Karlsvognen peger imod mig,
faar min Krystalskorpe Klang.
Men jeg faar Pletter paa Kjolen,
naar i den vaagnende Vaar
Tøvind og Søvind og Solen
hærgende over mig gaar.

Regnen mit Legeme æder.
Solen fortærer hver Flig.
Skovene dryppende græder
over mit smeltende Lig.
Men med en Snestorm fra Norden
fryser jeg Vaaren ihjæl.
Løsner min Moder saa Gjorden
drukner vi tusendaars Skel.

Jeg er en Hersker, som handler
haardt med sin hærtagne Jord.
Jeg er en Aand, som forvandler —
Skønheden staar i mit Spor.
Jeg er et Fnugg kun, der smelter.
Jeg er det dundrende Skred,
som over Graner, der vælter,
tordner mod Afgrunden ned.

Stilheden bygger jeg Kirker.
Frosten, som boer i min Gaard,
knager og knitrer og knirker
i mine Skanser og Skaar.
Mægtige er mine Arme —
kryster jeg Land eller Ø,
maa de med blændende Barme
kvalt i min Dejlighed dø.

Frodigst dog grønnes den Ager,
som ved mit Frosthjærte sov.
Vaaren er aldrig saa fager
som i den smeltende Skov.
Tusendfold sødere synger
Sommerens tonende Kor,
der hvor mit Favntag forynger
Vinterens slumrende Jord.

Se mine Fnugg, hvor de danser!
Oh, vi har travlt, kan du tro!
Puslende murer vi Skanser,
hviskende bygger vi Bro.
Og mens vi dratter og klatter
mødes og stødes, kling, klang,
ler vi den sødeste Latter
lydløst som Alfernes Sang.


T:En Vinterdag
F:Det var en Vinter hvid og streng
SIDE:33-34
VARIANT:holstein2017110205

Det var en Vinter hvid og streng —
Vi sænkede en lille Dreng
i Jordens sorte, kolde Seng.

Syv blanke, solskinsfyldte Aar,
hvis Fodspor nu som friske Saar
i _hans_ og _hendes_ Hjærter staar,

Gav vi med Sorg til Gravens Gem —
Og de, hvis Barn det var, gik hjem,
hvor Savnet sad og vented dem.

Et Barn vi gav til Moder Jord —
Men om os stod saa hvid og stor
en Vinterdag med Foraarsspor.

Og hjem vi gik blandt Børn, der lo;
og Pigebørn gik to og to,
og Livet sang fra deres Sko.

Og svangre Mødre mødte os —
og vrinskende slog Drengetrods
mod Vinterblaaets Solskinsfos.

T:Sneland
F:Sukkende sejge
SIDE:35-36
VARIANT:holstein2017110206

Sukkende sejge,
lange som Aar,
over de skumrende Veje
Dagene gaar.
Sneen med jordrede Lapper
_er: ikke hvid.
Hjærte, vær tapper,
bi! Den kommer din Tid.

Herregaardskuler,
svøbt i en Dis,
laadne om Koder og Muler,
kører med Is.
Prustende Rumpen de letter - -
Friskbagt og gul
Gødselen mætter
Vejenes hærgede Fugl.

Kragen den Prakker,
haaner det Stræb,
sidder i Vejpil og hakker,
hvæsser sit Næb.
Hadfuld den løfter fra Hjærtet
Hævnraab og roer,
hungrig og hærdet,
over en Tusmørkejord.

Landevejstraade
tuder en lang,
hujende, over al Maade
tungsindig Sang.
Ris er den Poppel, hvor Skaden
redte til Æg.
Langsomt, paa Laden,
drypper et Istappeskæg.

Landsbyens Tage
blomstrer i Sne.
Grøn er den svulmende Flage,
festlig at se.
Sneen, som nylig var frosset,
_er_ jo i Tø.
Sejret har Mosset
Snehavets frodige Ø.

T:Den hvide Hyacinth
F:Jeg stod og saa det ske
SIDE:38-40
VARIANT:holstein2017110207

Jeg stod og saa det ske —
En Fødsel uden Fødslens Ve,
kom selv og se!
Et yndigt Underværk —
En Vellugtstrøm, o, kom og mærk,
hvor sød og stærk!

En Kim, saa nyfødt grøn,
krøb frem fra hvor den laa i Løn
i Mørkets Brønd.
Tyst aabner sig dens Væg —
Hvad sover der i Lag og Læg?
Smaa Blomsteræg.

O hvide Hyacinth!
Fra Mulmets Hav du famler blindt
mod Lysets Klint.
Jeg ser din Dagnings Stund —
Søvn lukker dine Spædes Mund
i Fosterblund.

Nu lyser du af Aand.
Blødt aabner du din Blomsterhaand,
løst er dit Baand!
Nu tør du aande frit,
udaande Vellugt, stærkt og blidt,
i Paaskehvidt.

Frelst har du ført din Fragt.
Fromt staar du nu mod Lyset strakt
i Daabens Dragt,
lidt krøllet fra din Slum
i Alnaturens Rugerum,
hvor du laa krum.

I vellugtfyldte Kar,
som aabner Eder Par ved Par,
hvor mon I var?
Hvorledes fandt I tyst
den Vej, som gaar fra mørkt til lyst
paa Dagens Kyst?

Hvad vil I her iført
et Legeme saa svalt og skørt
og uberørt,
som var I skaaret ud
af Aftenhimles Perlehud,
I ædle Skud —?

O, eders Vellugt véd
om tyste Ting i Evighed
en sød Besked.
En Duft fra tusend Aar,
en Duft fra Tidens yngste Vaar
imod mig gaar.

Tak, Hilsen from og sød,
udsendt fra Pan, som ej er død,
trods Vinternød!
Hans Ildsted ingen ser.
Men Underet det skønne sker —
Hvad vil vi mer?

T:Vinteren
F:Som aarle vaagnede Haner
SIDE:41-43
VARIANT:holstein2017110208

Som aarle vaagnede Haner,
der galer mod Foraarets Gry,
staar Torves Tulipaner
og farver en vintergraa By.

Ak, disse straalende Fugle,
som over Torvene gol,
de røde, hvide, gule,
har drukket al Dagenes Sol!

Is blomstrer paa Morgenens Rude
Nu drejer Vorherre sit Rat
og svinger om Pynten sin Skude
mod Jævndøgnsstormenes Nat.

Nu orgler Svanen fra Vaagen
hvor Sælen ved Isranden gøer,
og Kulden og Snetykningstaagen
erobrer tilsneede Øer.

Det knirker i Frostens Skanser,
det tordner fra Vandenes Bro,
naar Vinteren knaldende stanser
sin Kane ved Kyndelmis’ Kro —

Den hvide Vinter i Byen
faar Morgenen bare at se;
men Kanerne kører paa Fyen,
og Jyderne skræver i Sne.

Nu fryser Roen i Kulen
og Hjærtet i Jærnpumpens Liv.
Og Hesten fik Rim om Mulen,
og Kulden sleb Egg paa sin Kniv.

Spurven, som stivner i Frosten,
søger i Tagskægget Læ.
Vandtruget under Posten
blev til en blinkende Bræ.

Slank flyver Vinterens Svane —
Paa Ruden staar Frostnattens Rids.
Nu kører Aaret sin Kane
ud af din Stald, Kyndelmis’!

Tanken i Stuerne stænges
trangt som i Syndflodens Ark.
Duer bag Lugerne længes
ud i en nysaaet Mark.

Blegere Dagene hælder —
Vinteren trækker mod Nord.
Fjærnere dumrer dens Bjælder
Sneen har Lapper af Jord.

Snart bliver Aftnerne blanke,
og Børnenes Stemmer som ny.
Dvælende lytter vor Tanke
og aner et listende Gry.

Mangen en landsbyfødt Frue
aabner sit Vindu paa Klem.
Mangen en hastende Due
flyver i Aftenen hjem.


T:Februaraften
F:Det bliver Aften i Nordens By
SIDE:44-45
VARIANT:holstein2017110209

Det bliver Aften i Nordens By —
De blanke, nytændte Lygter bæver.
Paa Nattens Tærskel et Foraar svæver
og tør ej blive og vil ej fly.
Og er en ængstelig Pigeaand,
som rækker Norden en kølig Haand,
og staar og lytter i Aftenlys,
og flygter bort i et Kuldegys.

Helst vil hun staa mellem store Træer
og spise Draaben paa kolde Kviste.
Men alle blundende Knopper vidste,
at hun, den Evige, var dem nær.
Paa Himlen tegner sig tyst og tæt
et sagte svulmende Drømmenet.
Derinde dier et Foraarskuld
i Fosterstilhed af Luft og Muld.

Hun er i Aften kun Byens Gæst.
Hun sænker Sødme i Vintersjæle.
Og som en Sang vil hun gærne dvæle
i unge Øjne, som ser mod Vest.
Og Nyet er hendes gyldne Negl
og tusend Ruder det blanke Spejl,
hvor hendes kølige Skønhed lyser
og blegner bort som en Drøm, der fryser.

Se, Himlen er som en Blomsterskaal,
hvor hvide, svulmende Roser gløder,
mens Vaar og Vinter hinanden møder
imellem Aftenens blanke Baal!
Fri stiger Tanken ad gyldne Broer
mod fjærne Himle, hvor Lyset groer.
Men koldt i Vester en Stjærne staar —
Det er dit tindrende Hjærte, Vaar!

T:Vintergæk
F:Med snehvide Klokker de kimer
SIDE:46-47
VARIANT:holstein2017110210

Med snehvide Klokker de kimer.
Den hellige Paaske er nær.
Sødt svulmer nu Skovenes Træer.
Og blanke blev Dagenes Timer
og dvælende Aftnernes Skær.

Af Stjærnerne først blev de fundne.
Det kølige Ny har dem døbt.
Dets Stilhed omkring dem er svøbt.
Af Frostnattens Skød er de rundne,
dens Kulde har Klokkerne støbt.

Før Paaske vi pirker med Stokken
af Tøsne den kuldskære Vaar —
Saa vinterlig hvide de staar,
syv, otte smaa Søstre i Flokken,
trykt sammen som frysende Faar.

Forfrosne de gyser i Graaet,
en Vaar, som hos Vinteren boer.
De lugter saa karsk af dens Jord.
For lunt under Sne har de staaet —
langs Grøfterne smelter dens Spor.

Med Øjne som Stjærner vi fandt dem
ved Barndommens Grøfter saa tidt.
Til Paaske de ringede blidt.
Nu savner jeg, stanset iblandt dem,
et blinkende Gry, som var mit.

T:Syv Birke
F:Syv Birke staar saa blanke
SIDE:48
VARIANT:holstein2017101506

Syv Birke staar saa blanke
i Aftenglans,
saa nøgne og saa slanke
som født til Dans.

Hver én er bare Lytten
fra Kvist til Rod.
I Græsset blunder Mythen
ved Stammens Fod.

Saa stille som en Kirke
er Parkens Skrænt.
Hvi lytter I smaa Birke
saa højtidsspændt?

Tys! Gaa og lad os lytte
i Aftenglans
med Sjælen fuld af Mythe
og født til Dans!

T:Martsaften
F:Nu har du, Skønjomfru, Forretningen glemt
SIDE:49-50
VARIANT:holstein2017110212

Nu har du, Skønjomfru, Forretningen glemt
og laaset for Disken og Kassen,
mens du og dit Hjærte, af Tusmørket stemt,
fra Trængselen skraaer over Pladsen.

Se, Aftenen kupler et luftigt Palads
ud over de skumrende Gader
og spejler sin Blankhed i Lygternes Glas
og Rudernes blinkende Rader!

Det mærkes paa Dagen, at Vinteren gaar,
for Aftenen dvæler saa gærne.
I Vesterled tændte en gryende Vaar
den klareste Dugdraabestjærne.

Et durende Kaos var Middagens Lyd.
Hver Aftenens Lyd gaar alene.
En Fryd for sig selv er nu Spurvenes Fryd
i Kirkegaardselmenes Grene.

Men blinker i Glansen de tusende Baal
lig Perler som Natten udstænker,
mens Globerne gløder i Blankhedens Skaal,
og Himlen i Sjælen sig sænker,

Saa bliver den Ensommes Byrde saa svær,
som Hjærtet blev knuget til Døde.
Men har to Hjærter hinanden kær,
da er det et flyvende Møde.

Du haster, Skønjomfru, paa højvristet Sko
i Gadernes Glans blandt de andre;
men Timen har bygget en Evighedsbro,
hvor Tungsindet ene maa vandre.

Og svulmer du sødt under Vesthimlens Lys,
som blegner i Rudernes Rækker,
saa mødes dog Aften og Nat i et Gys,
naar Spover i Tusmørket trækker.


T:Foraarstrækket
F:Det raaber deroppe, det klynker
SIDE:51-52
VARIANT:holstein2017110213

Det raaber deroppe, det klynker,
det snakker, som nogen blev trøstet — -
En skreg, og den skrigende synker
med Panpilen boret i Brystet.

Jeg sprang over Marken mod Skriget.
Jeg fandt hende inde ved Diget!
Hun slæbte den spættede Vinge
med Blod paa den dunede Bringe.

I Plovfuren laa hun og jamred —
og over os larmede Trækket;
og Hjærtet i Dunbrystet hamred,
saa Mørket omkring os blev vækket.

Sort sivede Blodet fra Saaret.
Saa tav hun, og Natten blev øde.
Men sandelig bar hun i Haaret
al Foraarets krydrede Grøde.

En Lugt som af solsveden Sommer,
Pors, Harpiks og modnende Blommer.
Og denne Aroma af _hende_
er i mig til Dagenes Ende.

T:Aprilaften
F:Du tripper, mit Barn, over Gadernes Sten
SIDE:53-56
VARIANT:holstein2017110214

Du tripper, mit Barn, over Gadernes Sten
hver Morgen og Aften paa flittige Ben.
Du sidder ved Pultene pligttro og klog
og prænter retfærdige Tal i en Bog - - - -
Men Vaaren har rørt ved dit Hjærte.

Din Tanke er trænet i Tallets Taktik.
Dit Hjærte har Solskinnet sat i Musik.
En Støvstøtte skraas over Pultene staar;
den slynger dig Guldbaand om Skulder og Haar,
og Vaaren har rørt ved dit Hjærte.

Naar Stærene fløjter en Dag i April,
faar Pigebørn nyfødte Øjne og Smil.
Du flyver mit Barn gennem Foraarets By
med Øjne, der røber, saa blomstrende ny,
at Vaaren har rørt ved dit Hjærte.

Du sluger din Mad i et klamt Pensionat;
og en eller anden er altid parat.
Du suser paa Cyclen med den og med den - - 
Men - - kom mig i Møde, Befrier og Ven!
For Vaaren har rørt ved mit Hjærte!

Du styrer din Cycle med Smag og Fornuft - -
Du kysser en Usét i Aftenens Luft.
Fri flyver du gennem et grænseløst Rum - -
Omkring dig er Stemmer, men selv er du stum —
For Vaaren har rørt ved dit Hjærte.

Du træder Pedalen og føler Dig skøn — - -
Mod Stjærnen, den tindrende, flyver din Bøn.
Pan rører din Læbe; nu er du Mystik,
en syngende Cello i Altets Musik —
for Vaaren har rørt ved dit Hjærte.

Nu saarer du En, som du selv næppe saa.
Nu er du den Drøm, som han aldrig skal naa.
Nu sitrer en Sjæl under Panbuens Strøg,
som Vaarnattens Spover i Tusmørket fløj.
For Vaaren har rørt ved dit Hjærte.

Men Byen, hvis durende Drøn du har glemt,
gaar klirrende mod dig med Klokker og Klemt.
Blandt Lamper og Lygter du staar, lidt forsagt,
men endnu med Stjærnen i hemmelig Pagt —
for Vaaren har rørt ved dit Hjærte.

Og saa er der En, som du pludselig ser,
et Ansigt, et fremmed, med Øjne, der bé’r - -
Du studser, du fatter — du vender dig bort
og aabner din Gangdør og smækker den haardt —
Men Vaaren har rørt ved dit Hjærte.

Du fletter dit Haar med et Saar i dit Sind;
du fletter det over en brændende Kind.
Du hælder din Kind mod din Skulder lidt skraat
og fletter dit Haar, mens du græder saa smaat —
For Vaaren har rørt ved dit Hjærte.

,,Snart,'' hvisker du vredt, ,,er ens Ungdom forspildt!
Du dumme, jeg vilde jo elske dig vildt!''
Du hopper i Seng og du dækker dig til,
men kan ikke sove saa gærne du vil;
for Vaaren har rørt ved dit Hjærte.

Vredt hvisker du: Er jeg da styg eller kold?
Vildt brænder du, Barn, i den Vældiges Vold.
Ved Middagstid sidder du kølig og klog
og prænter retfærdige Tal i en Bog —
Men Vaaren har rørt ved dit Hjærte.

T:Liser
F:Smaabitte Liser, for hvem bedaaret
SIDE:57-58
VARIANT:holstein2017110215

Smaabitte Liser, for hvem bedaaret
vi brænder Alterlys hele Aaret —
og Sløjfer fletter vi dem i Haaret,

Skal blive Foraarets store Liser
og trippe kækt langs de samme Fliser,
hvor deres Mødre sang Solskinsviser.

Smaa nye Liser de faar paa Skødet;
skønt mangen Lise gik tabt i Ødet.
Men hvor de stormer til Foraarsmødet!

En ubetvungen, forvoven Horde
hvis lange Kjoler i Fjor var korte —
Og de skal storme, naar vi er borte!

Hvor sødt I kvidrer, I nye Liser,
hvis Struber bruser af Vaarens Viser!
I er den Velstand mit Hjærte priser.

Det er paa Tide, at jeg maa vige.
Men I som stemte min Solskinsgige,
jeg under eder det nye Rige!

Og før jeg strækker mig hen paa Baaren,
vil _moriturus_ jeg sænke Kaarden:
Tak Sol og Sødme! _Saluto_ Vaaren!

T:Solsort
F:Saa fandt du dog din Sang igen
SIDE:59-61
VARIANT:holstein2017101504

Saa fandt du dog din Sang igen,
dit Solskin kom tilbage!
Tavs har du gemt dig, Ungdoms Ven,
i mange mørke Dage.

Den lange Vinter løb du sky
og stum ved Dødens Porte.
Men Livets Sol har rørt paany
ved dine Fjedre sorte.

Vi mødtes første Gang hin Vaar,
den drømmesvangre, fjærne,
hvis Afglans nu i Vester staar
med Nattens første Stjærne.

Og da var Dagen sød og rig,
og Natten dyb af Drømme;
og saligt sank dit Solskinsskrig
til Bunds i Sjælens Strømme.

Vi mødtes senere igen - - -
Det var ved Vintertide.
Da var vi begge plyndret, Ven,
og ene med vor Kvide.

Og da var Natten lang og léd,
og alle Dage øde.
Men brændt af Frost og Ensomhed
blev dine Sange søde.

Vel mødt i Vaaren, Ungdoms Ven,
og Ven fra kolde Dage!
Guds Godhed favner os igen,
vort Solskin kom tilbage.

Dit Næb blev som det blanke Guld,
og sort som Sod din Skjorte.
Din Strube jubler sødmefuld
ved Solopgangens Porte.

Og fløjter du i Herlighed
fra Granerne de høje
den store Sol bag Skove ned
med Himlen i dit Øje.

Er al din Sjæl en Stjærnehelg,
som risler Gud i Møde;
og saligt drypper fra dit Svælg
den klare Aftenrøde.

T:De smaa Veje
F:Paa de smaa Veje, de Veje smaa
SIDE:62-64
VARIANT:holstein2017110216

Paa de smaa Veje, de Veje smaa
kvidrer nu Aftenens Spurve graa.
Køligt lyser Eranthisbræm.
Mange smaa Laager staa lidt paa Klem
paa de smaa Veje, paa de smaa Veje,
    udover alle smaa Veje.

Paa de smaa Veje, de Veje smaa
er der i Aften saa tyst at gaa.
Stemmer toner saa svalt og højt - -
Aftenblankhed og Solsortfløjt
paa de smaa Veje - - - - -

Paa de smaa Veje, de Veje smaa
møder vi den som vi tænker paa.
Der kommer du, og her kommer jeg —
undgaa hinanden, det kan man ej
paa de smaa Veje - - - - -

Paa de smaa Veje, de Veje smaa
er det tidt trangt at ha’ Handsker paa.
Saadan en sød lille Haand, klædt a’,
tør man jo ikke, men maa man ta’
paa de smaa Veje - - - - -

Paa de smaa Veje, de Veje smaa
gaar Passiaren saa let i Staa.
Løfter sig saa et prikket Slør,
aabner Vorherre sin Himmeldør
paa de smaa Veje - - - - -

Paa de smaa Veje, de Veje smaa
var der et Ansigt vor Ungdom saa;
var der en Drøm, der kom og svandt,
som smaa Eranthis langs Plænens Kant
paa de smaa Veje - - - - -

Ak, de smaa Veje, de Veje smaa!
Det og det maa man tænke paa!
Anger, Nag og bitter Hu!
Her gaar jeg, og der gaar du
paa de smaa Veje - - - - -

Paa de smaa Veje, de Veje smaa
vilde dog gærne som før vi gaa.
Mangen en Frue fandt Stuen trang
saadan en Aften med Solsortsang
paa de smaa Veje - - - - -

Villahavernes Døtre gaa
paa de smaa Veje, de Veje smaa.
Fruer aabner Altaners Dør - - -
Tusmørket sænker sit svale Slør
paa de smaa Veje, paa de smaa Veje,
    udover alle smaa Veje.


T:Vil Du med?
F:Vil du med ud og mærke den bidende Vind
SIDE:65-66
VARIANT:holstein2017110219

Vil du med ud og mærke den bidende Vind,
imens Solskinnet brænder sit Kys paa din Kind
under Skyernes skinnende Telte?
Vil du med ud og møde den halvvoksne Vaar,
som ombrumlet af Bier mellem Pilene gaar
med den første Viol i sit Bælte?

Vil du med ud, hvor Gedden nu leger i Aa,
imens Guldsmedde skælver om Grøfternes Straa,
som en Vaar der skal gløde og gyse,
og hvor Svaler kvivitter om diende Lam,
imens Dagene klædes i brusende Ham,
og de frodige Nætter bli’r lyse.

Vil du med ud og vandre langs kridhvide Krat?
Vil du med ud og sove i Foraarets Nat,
imens Viberne klager i Enge?
O, den vældige Vaarnat har Stemmer og Lyd,
som gaar hen over Hjærtet med vuggende Fryd
som smaa Skvulp over skælvende Strænge.

Og man sover saa godt nær den ynglende Jord;
og i Drømmene blander sig Frøernes Kor
fra de gurglende Tørveskærs Grøde.
Og vi vaagner og lytter, mens Vildandetræk
svirrer piskende henover Huset og væk,
imens Natten gaar Dagen i Møde.

Og ustanselig siger en Rørfugl: Titit!
Som smaa Regndraaber drypper i Tusmørket blidt - - -
Glemt er Stenbro og støjende Gader.
Men naar Dæmringen staar ved vor Rude saa tyst,
maa jeg saa sove ind ved dit vuggende Bryst,
til vi vækkes af Lærkeskaskader.


T:Sang til en Gyldenlak
INDEXTITEL:Gyldenlak
F:Brunøjede, taalmodige og gode!
SIDE:67-69
VARIANT:holstein2017110218

Brunøjede, taalmodige og gode!
Du mildeste som vi i Verden ved!
Den Jord var mager tidt, hvori du groede;
men bundløs er dit Hjærtes Trofasthed.

Trods Gyldenglød du groer i kolde Lande,
hvor Mandens Drøm er en Venindes Favn;
og Nornen skrev den Rune paa din Pande:
Uselviskhed, o, Kvinde, er dit Navn!

Dig har en haaret Husbond, svøbt i Huder,
slæbt hjem til Hulen som en Ræv sit Rov;
og dine Bryster blev de Hovedpuder,
hvor trygt som Barn i Moderliv han sov.

Og Takken fik du af hans haarde Næve,
mens Drengebørn du fødte paa hans Fjæl;
og haansk har han forraadt dig for en Tæve —
Dit Hjærte blev ham tro alligevel.

Din Godhed tilgav tavs hvad Manden synded,
mens tro du gik og dækkede hans Skam.
Du fulgte ham i Faldet, ja, i Dyndet,
og saa dog i den Faldne stedse ham.

Du fulgte ham til Ærens Top og Tinde,
den samme klædt i Fløjl og Hermelin - - -
Eleonore, Fange og Fyrstinde,
en evig Kvindesaga var i din!

Stilfærdige og moderlige Frue,
som skænker Mandens Hjærte Vin og Brød
og nærer Arnens Flamme i hans Stue,
og blev hans Tankes sommerlige Glød!

Saa stærke Mænd har grædt for dine Øjne
og glemt, indlullet ved dit kære Bryst,
al tom Forfængeligheds Kval og Løgne,
kaldt hjem til Livets Hjærte af din Røst.

Trælkvinde kan du være eller Dronning
og dele Kaar med Krage eller Falk,
en Draabe af den store Sommers Honning
sank nvlden i dit Solskinshjærtes Kalk.

Se, derfor blev din Munterhed, den milde,
og al din Kærlighed saa blomstersød.
Den brænder under Huden dulgt og stille,
den sommerlige, honninggule Glød.

Brunøjede, taalmodige og gode,
du mildeste vi har i Verden mødt!
Den Jord var mager tidt, hvori du groede - -
men hvor din Ungdom dufter foraarssødt!

Held ham du blev en tro og kær Veninde!
Omkring hans Verden staar en Duft af Vaar.
Og han vil tro en Gang med Øjne blinde,
at Mørket er dit gyldenbrune Haar.

T:Paaskesol
F:Den naadige Paaskesol har det Behag
SIDE:70-71
VARIANT:holstein2017110220

Den naadige Paaskesol har det Behag
at dvæle ved Husmandens Bakke i Dag;
og Husmandens Høns, som paa Ageren gaar,
sin Andel af Solkongens Herlighed faar.

I Slyngninger stiger mod Tronen af Ild
den svirrende Lærke, soldrukken og vild,
mens Bakken i gyldneste Fredsælhed venter,
at Sæden skal signe dens striglede Skrænter.

Sin Favn har den villig mod Vaarhimlen bredt,
fin, frisk, som en Strandbund saa riflet og redt.
Snart skal det velsignede Sædekorn trille
med Solskinnet ned i hver ventende Rille.

De braskende Haner, de skrabende Høns
har Kærlighedsvaner, som er deres Køns.
Men Solkongen ser som en smilende Fader
paa Hønsehusdrotternes fyrige Lader.

Og Fjerkræets Farver i Bakken vi kender;
i Solskinnet bliver de inderligt Venner.
Det sorte, det brune, det gule er blandet
symfonisk med Tørven og Leret og Sandet.

Saa festligt og fint ligger Skrænterne harvet.
Alt, Ager og Høns, er saa samhørigt farvet.
Hver Kam er saa gloende, Kødlappen svullen —
Hvor blomstrer de yppigt som Valmu’r paa Mulden!

T:Cytheres Ø
F:Et Foraars første Dag
SIDE:72-75
VARIANT:holstein2017110221

Et Foraars første Dag — — —
Om Grøften Viben tumler.
Hør Vingens Piskeslag!
Den bløde Engbund er saa lun,
og sommerligt det brumler
om gæslinggule Dun.

Oja! Hvor er her godt!
Paa Fjedre Engen gynger.
Kanske her er lidt vaadt.
Frisk Mod! Det vaade skader ej.
Solskinnet, hør! Det synger
for dig, for dig og mig!

Hør Solsorthannens Fløjt!
O, se, den er ej ene!
To Fuglenæb skreg højt.
To vilde Fuglehjærter skreg - - -
Et Møde mellem Grene,
et Nu i Elskovs Leg.

Vi drev omkring og saa
Hvad Tørveskær kan gemme
og Rør og visne Straa.
Vi fandt langs Grøftens Solskinskant,
smaa spæde Bellisbræmme,
og Vibens Æg vi fandt.

Mest Sødme har den Pil,
hvis Rakleblomster glinse
midt i en mild April.
Det ved den allerførste Bi,
som tumler ud før Pintse
af Kubens Vinterhi.

Vi stod i Hebrons Dal,
hvor Mælk og Honning drypper!
Vi sad i Solens Sal.
Og Blæsten fodrede sit Hors
langs Digets Krydderkrybber
med Duft af Pil og Pors.

Paa solet Mosebund
sker mangt man maa betragte;
og to gør sjældne Fund.
For to Par Øjne sanser mer
end et faar Held at agte - - -
To som i Selskab ser.

Halvskjult imellem Straa,
et Sted, hvor Kvæget kommer,
en Ø af Lava laa.
Et luevinget Folk vi fandt,
som fløj i Sol og Sommer
om Øens Cirkelkant.

Fløj op, fløj ned, fløj op,
uskyldige og trygge,
med slanke Ben og Krop.
Fløj blidtomslynget to og to,
red paa hinandens Rygge
i solberuset Ro.

Fløj ned, fløj op, fløj ned
og skinnede og lued
om Lavaøens Bred.
Ukendt de var med Tid og Død,
var Evighed, var Nuet,
var Salighed og Glød.

De Lykkeliges Strand,
i Sol og idel Sommer,
vi fandt ved Grøfterand.
Vi fandt i Græssets grønne Sø,
et Sted hvor Kvæget kommer,
Cytheres Solskins-Ø.

T:Vaaren saar
F:Vaaren saaer
SIDE:76-77
VARIANT:holstein2024041104

Vaaren saaer
Frør og Faar,
Mælkebøtter, Kid og Duer,
Myg og Æg i Myretuer —
Vaaren saaer.

Sæden groer
som i Fjor.
Blidt berørt af sin Bestøver
aabner sig den vaade Kløver —
Sæden groer.

Rugero!
Modertro
ligger til sin Rede presset
Lærken lyttende i Græsset —
Rugero!

Stans og lyt!
Intet nyt —
Straa, som løsner sig af Skeden,
Fugleungens Pip i Reden —
Stans og lyt!

Liv, der groer,
trodser, troer.
Ruger Lærken ej blandt Farer
tryg i Pagt med alt, der varer?
Liv, der groer. —

T:Foraarsaften
F:Gaa, Pige, din Skæbne i Møde
SIDE:78

Gaa, Pige, din Skæbne i Møde,
mens Følfoden lukker sin Skaal
og Solsortens Trille den søde
opstiger mod Vesthimlens Baal.

Vel kunde en Vise jeg kvæde
om Nornen, som træder sin Rok,
mens Tiden fortærer vor Glæde
og plyndrer den friskeste Lok.

Men Foraarets Vej tør du gaa gaa
din ventende Skæbne imod,
og Foraarets Græs tør du staa paa
med Evighedssus i dit Blod.

Og stolt tør du løfte din Krone
og Hjærtets dybtbrusende Skaal,
mens Solsorten slynger sin Tone
henrykket mod Vesthimlens Baal.

T:Pintsesolskin
F:Træd ind i vort Hjærte, du elskede Vaar
SIDE:79-81
VARIANT:holstein2017110223

Træd ind i vort Hjærte, du elskede Vaar
    med dit Solskin!
Udslet vore Synder og læg vore Saar
    med dit Solskin!

Se, Pintsen er kommet, og Danmark staar døbt
    i dit Solskin!
Og lykkelig følger vi Grøfterne, svøbt
    i dit Solskin.

Ved Vejene hvidter hver Husmand sin Gavl
    i dit Solskin,
mens Gaardkonen tæller sit Kyllingekravl
    i dit Solskin.

Og Hanerne ryster den luende Lap
    i dit Solskin,
og skingrer langt Grøfter og Gærder om Kap
    i dit Solskin.

Og Hanstæren danser en kaglende Vals
    i dit Solskin,
saa Fjeren staar strut paa dens boblende Hals
    i dit Solskin.

Smaalammene patter med spjættende Stjært
    i dit Solskin,
mens Duen i Ageren pikker sin Ært
    i dit Solskin.

Og Føllene famler mod Mødrenes Bug
    i dit Solskin;
og kejtet gi’r Pigen sit Haandtryk i Smug
    i dit Solskin.

Smaapigernes Fletninger bleges som Hør
    i dit Solskin,
og Mælkebøtbræmmene glinser som Smør
    i dit Solskin.

Og rundt om hver honningdryppende Gren
    i dit Solskin
staar brumlende Bier med byltbærende Ben
    i dit Solskin.

Og alle smaa Kirsebærtræer springer ud
    i dit Solskin.
Alt svulmer som fyldt af en sødmerig Gud
    i dit Solskin.

Markblomsterne brænder som fromme smaa Baal
    i dit Solskin.
Alt dier og drikker af Godhedens Skaal
    i dit Solskin.

Thi ville vi lytte til Sommerens Nyn
    i dit Solskin,
og glemme en Time al Jorderigs Synd
    i dit Solskin.

Og slaa til den evige Godhed vor Lid
    i dit Solskin
blandt Smaabørn og Blomster og Lærker og Kid
    i dit Solskin.

Trygt følger vi Grøfternes Mælkebøtbræm
    i dit Solskin,
som bortkomne Børn, der omsider fandt hjem
    til dit Solskin.

T:Lærken
F:Nu ruger paa Reden
SIDE:82-83
VARIANT:holstein2024041102

Nu ruger paa Reden
i Fjer og Straa
ved Roden af Hveden
de Lærker smaa.

Nu gemmer det Grønne
en Fugl i Ro
med Øjne som Brønde
saa dybe, tro.

Som Frø i din Rede,
o, Fuglemor,
med Kløver og Hvede
smaa Hjærter groer.

Dit eget maa haste
fra Dag til Dag
med ivrige, faste,
smaa hede Slag.

Kun Øjnene flytter
og Hjærtet slaar,
mens bunden du lytter
blandt Græs og Faar.

Ned over dig ringer
din Lykkes Klang
fra svirrende Vinger — - -
din Elskers Sang.

T:Solskin paa Engene
F:Er Engene ikke straalende
SIDE:84-85

Er Engene ikke straalende
med tusind Blomster paa?
Er Græsset ikke jomfrueligt
og elskeligt hvert nyfødt Straa?
I dette grønne Paradis
har kun Guds Engels Fodtrin traadt.
Han gik ved Gry paa Engene
og saa, at alt var godt.

Er Fuglene ikke fortryllende
og Fugles Leg og Liv?
De spæde Pip i Rederne,
de søde Kluk fra El og Siv.
Sin Streng har Rørets Sanger stemt,
djupdjup, djupdjup, min Mandolin!
Hans Mage varmer Æggene
bag grønne Ellelin.

Kablejens store Gyldenhed,
hvor frydeligt et Syn!
Se, Skelmen smører Penslen af
paa Biens Fløjels Øjenbryn.
Er Blomster ikke Æventyr,
djupdjup, djupdjup, byt Støv med mig!
Og Blomsters Vaar en yndefuld
og sød og liflig Leg.

At Storken gaar paa Engene,
hidfløjet tusend Mil,
at Mille kysser Mølleren
som Latifa El’Rha ved Nil,
er alt det ikke vidunderligt,
og det og det og alle Ting?
Skykloden, som forandrer sig,
og Solens ildblaa Ring.

Guds Solskins gyldne Hemmelighed
gør Timen rig og dyb.
Den uldindspundne Pilegren
er levende af Solskinskryb.
Naturen aander Vellugt ud
og toner af Lyksalighed.
Af Sødme revner Birkene
og sveder gylden Sved.

Ja, Vaaren er en sødmefuld
ung Solskinsherlighed,
som ofrer altforglemmende
til Himlene sin Kærlighed.
Saa grønt et Græs er Himmerig,
djupdjup, djupdjup, I Engle smaa!
Fra Tuen naar til Himlene
den Streng I spiller paa.

T:En frodig Mand
F:Denne Fyenbo er en frodig Mand
SIDE:87-88
VARIANT:holstein2017110224

Denne Fyenbo er en frodig Mand - - -
Han forvandler flittig Tørv og Sand
til et frugtbart Byg- og Havreland.

Storken staar og knebrer paa hans Gaard.
Ved hans Markskel græsser fire Faar,
som fik otte hvide Lam i Aar.

Og hans Hoppe med det sløve Smil,
som vi troede udslidt og senil,
fik et Føl den syttende April.

Stort velsignet er hans Stald og Sti —
Grisesoen skænkede ham ti;
og hans Kone ammer Nummer ni,

Og den Stjærnede er godt paa Vej,
og hans Datter venter en til Maj —
Livet blomstrer om ham som i Leg.

Men med Duer om sin hvide Gavl
og sin Gaardsplads fuld af Kræ og Kravl
har han Raad til endnu mere Avl.

For han tilsaaer ogsaa Enkens Jord
(Enken efter Kresten Nielsens Broer)
Ære den, der radsaaer Enkens Roer —!

Himlen ved hvorledes han faar Tid —
Men han tilsaaer med en Fyenbos Flid
Enkeageren trods Næstens Nid.

Altid arbejdsmunter og parat —
Og det lykkelige Resultat
var i Aar en elvepunds Krabat.

Pintsesolen skinnede saa smukt,
den Dag Enken iklædt Blu og Tugt
har til Alteret den fyenske Frugt.

T:Og det blev Vaar
F:Og det blev Vaar i den grimme Gade
SIDE:89-91
VARIANT:holstein2024041103

Og det blev Vaar i den grimme Gade,
og Solen rørte de bare Træer.
Af alle Knopper krøb spæde Blade,
som laante Gaden et lyst, ungt Skær.

Og du og jeg gik igennem Parken
og fandt en Følfod med Solskinshud.
Men Mulden mumled saa mildt om Marken,
at, kære, vi maatte straks derud.

Og Bønder gik bag de tunge Plove,
og Vellugt opsteg fra Jordens Hud.
Og du og jeg gik igennem Skove,
hvor Anemonerne just sprang ud.

Gik ind, hvor Stilheden renest aander,
og fandt ved Bækken, hvor ingen kom,
hin Flok tungsindige hvide Nonner,
som vogter Vaarnattens Helligdom.

Og der var svalt under Bøgekroner,
som tingraa Søjler i Blæsten bar,
og lydt af rullende, runde Toner,
fra redebyggende Duepar.

Frugttræet hvidklædte alle Kviste,
og Træets Aande var Mandellugt.
Og disse straalende Haver vidste
slet ikke noget om Frø og Frugt.

Med et var Landet et hvidt Gudsunder,
ja, Blomstertemplet af Duft og Sang,
hvorudi Psyke hos Eros blunder,
men saa ham bare hin ene Gang.

Og mellem Engenes lune Diger,
blandt runde Reder og blanke Straa
stod op i Himlen de Solskinsstiger,
som Lærketrillerne danser paa.

Og langs det Grønsvær, vor Fod betraadte,
røg Millioner smaa svale Kar,
naar Blomsterbrude, fordi de maatte,
hengav de duftende Jomfruar.

Og der, Veninde, gaar du og jeg nu
som udi Paradis Blomstergaard.
Og sidste Vaar gik vi samme Vej, du —
Skal vi faa Lov til det næste Vaar?

T:Mælkebøtter
F:De vrimler os i Møde
SIDE:92-94
VARIANT:holstein2024041101

De vrimler os i Møde,
de farver Grøftens Rand,
opstandne fra de Døde
i Foraarssolens Land.
De følges mange Mile
langs Kongevejens Pile
helt ud til Østerstrand.

Og gaar vi over Bæltet,
saa staar de ogsaa der
og spejler sig i Æltet
henunder vaade Træer.
Se dér staar Pilen stynet
med Solskinsstænk i Brynet
_Den_ har Alfader kær!

Med Guldstøv paa smaa Tryner
gaar Bierne paa Rad,
smaa Toldere, der syner
hvert solskinslunet Fad.
Hør, alle Grøfter suser!
Det store Foraar braser,
og ved ej selv for hvad.

O, Duft af Danmarks Sommer
i søde Kurve skjult,
det Græs, hvorfra du kommer,
vor Barndom saa det gult.
Naar blidt vor Sjæl du rører,
end Kilderne vi hører,
henrisle svalt og smult.

Før os en Stund tilbage
langs Barndomsbækkens Straa
til dybe Foraarsdage,
hvor Himlene er blaa
og Bøgens Krone breder
sin høje Ro om Reder,
som Duer ruger paa.

Skyl skønne Solskinsbølge
rundt Danmarks grønne Jord,
og tillad os at følge
med ind, hvor Livet groer!
Vi nævner kære Navne
og lader Mildhed favne
vor Sjæl i Vaarens Kor.

Saa løft dig, Hjærte, atter
og glem en ringe Tort!
Slæng Vredens bitre Slatter
befriet fra dig bort!
Saa faar vi Lov at træde
med ind til denne Glæde
saa dyrebar som kort.

T:Foraaret og Kirsebærtræet
F:Titusinde Træer har jeg mødt paa min Vej
SIDE:95-96
VARIANT:holstein2017110225

Titusinde Træer har jeg mødt paa min Vej —
Men fuldkommen er dog min Elskov til dig,
o, hvideste, flyv mig i Møde!
Helt er jeg omkring dig i Solskin, i Luft,
i Biernes Sang, naar de drikker din Duft
med Kærtegn usigelig søde.

Du skælvende, se! jeg vil folde dig ud,
og Honning skal dryppe som Dugg fra din Hud!
Al Timernes Tomhed jeg dræber.
Jeg løfter dig ud over Tid, over Rum —
og mød mig saa inde i Biernes Brum
med sødmeudaandende Læber!

Alfavneren er jeg, nedsteget paa Muld,
en Evig, som møder et timeligt Kuld,
for Himmel med Jord at forene.
Helt fylder jeg dig fra din Rod til din Top,
mens Blomster i tusindvis lukker sig op
langs dine sødtsitrende Grene.

O, ingen har mødt mig med hvidere Blu!
Se, Solen staar stille et tonende Nu!
Jeg øser dig over med Naade!
Jeg skænker dig, Barn, i Besøgeisens Stund,
mens Bien befrugter din Blomst med sin Mund,
Lyksalighed over al Maade.


T:God og glad
F:Lærken har den lange Rejse vovet
SIDE:97-102
VARIANT:holstein2024041107

Lærken har den lange Rejse vovet.
Vinteren har varet længe nok.
Muntert som en Dreng, der vel har sovet,
ryster Rugen Sneen af sin Lok.
Lytter i den lange
Dag til Klange,
kruser sig i Blæsten kold og kry.
Se, hvor Solskinstungen
slikker Ungen!
Lærker leger i hans Lokkers Ly.

Solen bager Bankens brune Sider.
God Mand, glad Mand kaster ud sit Korn,
som vidunderfuldt en Vaarnat skrider
op mod Maanekalvens gyldne Horn.
Højre Arm du svinger,
Livsfrembringer,
slynger Sæden ud mod Syd og Nord!
Tomme Marker grønnes,
alt forskønnes.
Evigheden aander i dit Spor.

Følg en menig Mand, som søvnfornyet,
karsk i Øjet som et Markens Dyr,
slyngende sit Morgenja mod Gryet
trodser Kulden under aarie Skyer.
Højt hans Haner kalder,
Gaarden gjalder.
Hør hans raske Raab mod Blæstens Pres!
Glad Mand gaar til Kampen,
Træskoklampen
tramper Takten langs det vaade Græs.

Markerne med genopstandne Røster
hilser deres Fosterfar og Ven,
som fra Rejsen langs de dunkle Kyster
er vendt karsk og kampglad hjem igen.
Toften, som du plejer,
glade Ejer,
aabner Favnen mod dig kendt og kær,
rystende den blanke
Kløvermanke,
mæt af Mørke, vaad af Nattens Vejr.

Lærken hørte, naar hans Le blev hvæsset.
Svalen saa ham sværtet tærske Slo.
Karlekry han skræver midt paa Læsset,
Ejer fra sin Skalle til sin Sko.
Langs de runde Diger
i hans Riger
har hans Fars og Farfars Træsko traadt.
Efter _ham_ skal andre
Saamænd vandre
Mellem Fædre sover glad Mand godt.

Dog vi saa ham med formørket Pande
følge Myggesværmens Aftendans.
Gustent Græs gi’r mager Mælk i Spande —
Denne Kvide voldte du, St. Hans.
Straaet staar og smægter,
men du nægter
Muldens Tørstige din MiJdheds Tegn,,
hører ej de Bønner,
som de stønner:
Kommer ikke snart den gode Regn?

Men en Tordenbløde efter Tørke
er som Guds Musik at lytte tiL
Skønt at høre gemt i Kamrets Mørke
dette Frugtbarhedens Harpespil.
Glemt er glad Mands Kummer,
rig hams Slummer,
sval og dyb hans Verden som em Brønd.
Naadens Vande strømmer,
glad Mand drøinmer - -
Alnaturen taler til sin Søn.

Hist paa Banken under blaagraa Pile,
hvor hans Mejred hænger i hams Lo,
skal engang hans rene Ansigt hvile
i en god og glad Mands skønne Ro.
Markerne skal kalde,
alle, alle:
Tro og tapre Tjener, kom herud!
God og glad Mand drager
langs sin Ager
hjemad til sin Sammenhæng — til Gud.

Ven, som tillidsfuld tør møde Dagen,
Livet smager lifligt i din Mund.
Ak, for Tillid er jo hele Sagen,
Rankens Rod i Evighedens Grund.
Tillid har du, Broder,
til vor Moder,
redebond du hørte hendes Røst.
Saamand, som hun tugter,
hendes Frugter
svulmer skønne i din Kurv ved Høst.

Fred og Frugtbarhed for fuldbragt Saaning!
Herlighed og Held for Folk og Fæ!
Flaget vajer over glad Mands Vaaning.
Skøn er Hvilen under Livets Træ.
Fryd dig, Abel, Jahve
ser din Gave!
Baalet brænder blankt paa Bankens Top.
Stræk din Krop ved Kilden!
Offerilden
stiger mod hans Trone lodret op.

T:Vaaren
F:Vaarviben skreg om de frie Strande
SIDE:103-105
VARIANT:holstein2024041113

Vaarviben skreg om de frie Strande,
og Sangfugl redte sin Rugekrog.
I Pintseklæder langs Grøfterande
gik Mælkebøtternes Pilgrimstog.

Gik fromt i Ringe og Rader stilled’
og svang den svulmende Solmonstrans;
thi alle var deres Faders Billed,
ja, glade Børn af den store Glans.

Og alt var Sødme og Sol og Sange,
og Lærker laa i det lave Korn,
og Vædderlammene vilde stange
og støde Kløen af de smaa Horn.

Men Vaaren vandrede mange Mile
og var en drømmende, mild ung Mand,
som gik og sang under grønne Pile
om Godhed ud over al Forstand.

,,Nu salver Pilen de gule Rakler
og Honning drypper fra Poplens Gren,
og tændt i Græsset staar Bryllupsfakler,
som lokker Humier med laadne Ben.

Beredt staar Sværdliljens svale Senge,
i Blæsten blafrer dens Baldakin.
Og Luften krydses i travle Enge
af Bassers Brummen og Kvinters Hvin.

Hør Hymnen toner fra Jordens Kuber!
Se Føllet vrinsker mig glad imod!
Og om mig bruser fra Barnestruber
i lyse Bølger mit eget Blod.

Mit Tempels utalte Altre ryger,
og Vinden holder dets Kar i Sving.
Dun, Dræ og Duft over Mulden fyger
og hvisker evige, skønne Ting.

Og flyv herhid, mine Dueunger!
Og Mødre, bring mig de skyldfri Kid!
Og I, som pines af Sjælehunger,
se, her er Manna fra før al Tid.
For jeg er Skoven, hvis Favn er stille,
Og Kløverageren sød og sval,
en grøn, ung Ask og en sølvren Kilde
og Duerøsten i Sarons Dal.

Saa sang hans Røst fra det grønne Dige.
Og der kom Gensvar fra Sol og Sky:
Vær evig velkomne i mit Rige
og lad jer føde som Børn paany!

T:Løvspring
F:Se, smaa Solskinsfingre sysler blandt de sødtbespændte Kviste
SIDE:106-110
VARIANT:holstein2017110226

Se, smaa Solskinsfingre sysler blandt de sødtbespændte Kviste,
løsner sagte, hvad der snærer, og befrier et krøllet Blad
Kuldskært kryber spæde Lemmer frem af Svøb, der lydløst briste,
gyser sødt og glider nøgne ud i Luftens Bad.
Ubesværet svulmer Løvets svale Aandedrag,
blødt som blev et Jorderige skabt just denne Dag.
Ægget under Svaler brister, Pupper gaar itu.
Nyfødt bruser Sommerdagen i det nøgne Nu.

Andemo’r fra Reden rapper, stolt af sine søde Unger.
Flokken vipper let som Spaaner over Søens Solskinsspejl.
Morgenen befrier sin Glæde i et Brus af Fugletunger.
Skyen bugner midt i Blaaet som et dunhvidt Sejl.
Muntre Fuglemødre mader Ungerne som før.
Guldsmed danser solberuset om hvert Aaløbs Rør.
Frem i Solen glider Snogen sagte fra sit Hi.
Ved hver Blomsterlæbe dingler der en laadden Bi.

Ja, den gamle Sommer er her!  Trofast er den vendt tilbage.
Brummer trygt og dybt og mægtigt sit Te-deum uden Ord.
Bærer i sin Favn imod os genopstandne Barndomsdage,
hvor hver Time er en Tone i Aartusners Kor.
Gyng nu, syng nu over Græsset, tyste Solskinsspæt!
Sommerfugl, forlad nu Puppen paa din gyldne Plet!
Stræk nu fra dit Vindelkammer, Snegl, dit Følehorn!
Skru dig, Lærkelil, mod Solen fra det unge Korn!

Kærlige smaa Fuglemødre, trofast sysler I om Reden!
Stærehun blandt Æbleblomster, o, din Lydighed er sød!
Mindste Blomst, som farver Græsset, er et Barn af Kærligheden.
Dulgt i alle Mødrehjærter brænder samme Glød.
Sødtbesværede, som lytter til en ufødt Vaar,
som skal blomstre ved din Side, mens din Livsdag gaar,
vug i Solen trygt din lille Søn, som sover krum
i dit varme Moderlegems dunkle Rugerum!

Bær nu, haarombundne Piger, ud i Marken eders Spande!
Tøm nu mellem Kløverblomster Koens spændte Mælkesæk!
Sænk nu, bringedybe Tyre, fnysende den laadne Pande!
Tit nu op fra Andemaden, blanke Frø, og kvæk!
Kom nu alle Barndomsvenner, Kalve, Føl og Kid!
Se, vor Vennehilsen dølger intet Nag og Nid.
Hils os, Svale, paa vor Tærskel, kvidrende og kær!
Gro omkring os, svalt og stille, skønne Jordens Træer!

Straaet, Myren, Lærketrillen, alt blev nyt, er dog det samme.
O, vær tryg, den store Sommer gaar sin Gang, den varer ved!
Se, den vil, at vore Hjærter, som den nærer med sin Flamme,
skal i Nuets Glæde slutte Pagt med Evighed!
Kom og lad os trøstig vandre over Lysets Bro!
Bagved alle Dages Vandring venter Nattens Ro.
Trygt, saa langt vor Varme rækker, planter vi vor Fod.
I et evigt Sommerhjærte har vort eget Rod.

Brus nu tingraa Bøgestammer over svale Anemoner!
Vug nu alle grønne Grene!  Luft nu, Blad, den skøre Hud!
Rug nu uforstyrret, Due, mellem store, stille Kroner!
Rundt omkring din Rede springer Danmarks Sommer ud!
Ræk nu, Føl, den bløde Mule mod din Moders Bug
Sign nu, Solskin, Korn og Kløver!  Gyng nu grønne Rug!
Drik nu Livets Saft, Barnlille, tæt ind til din Mo’er,
Som en Bi hos Blomsten dier, som et Græs, der groer!

T:I Byen
F:Luk kun Vinduet op, lille Frue
SIDE:111-113
VARIANT:holstein2017110228

Luk kun Vinduet op, lille Frue,
for det luftige hvide Gardin!
Saa gaar Sommeren ind i vor Stue
mellem Blomster og flagrende Lin.

Alt det Solskin, du vented saa længe,
lad det farve en vinterbleg Kind!
Det har ligget og leget i Enge
med de krydrede Vaardages Vind.

Det har hvilt sig paa Banker du kender,
hvor en Sydskrænt blev blaa af Viol,
og hvor Kalvene gik, dine Venner —
det har Hilsen fra Barndommens Sol.

Det har brunet fra Hælen til Knæet
Landsbysmaapigers dunede Ben.
Det har omfavnet Kirsebærtræet,
imens Bierne sang om dets Gren.

Og mens Sværdliljen lyste langs Aaen,
gik det ind i dens skælvende Skød;
og den honningdryppende Slaaen
har udaandet sin Sjæl i dets Glød.

Langs din Hals, langs dit Haar er det kriblet.
Det har guldtavlet Gulvenes Brædt.
Paa vor Væg staar den Bort, det har kniplet,
under Loftet dets Regnbuespæt.

Alle Farverne aander i Solen
mellem Blomster og luftige Lin.
Du kan sidde og blunde i Stolen
ved det flagrende hvide Gardin.

Du kan sidde saa lunt som en Due
paa en Solplet i Skovbrynets Tjørn,
mens en Bi tumler ind i vor Stue
som en vred, lille, brummende Bjørn.

Hvor den kaster sig blindt mod vor Rude
fra det regnbuebæltede Loft!
Den har brummet blandt Brødrene ude
langs den mælkebøtbræmmede Toft.

Hvor den rødlige Poppelløv ringler
over Grøfternes græssende Faar,
og hvor Hopper med raslende Bringler
foran Tromlerne prustende gaar.

Den har bugtet paa Solskinnets Bølge
over Tage sin syngende Traad.
den har kaldt - - - og beredt til at følge
gaar vor Tanke i Sommerens Baad.

T:Foraarets Tid
F:Mange smaa Fruer i Vinterens Land
SIDE:114-116
VARIANT:holstein2024041110

Mange smaa Fruer i Vinterens Land
gemmer en Vaar under Kjolen.
Foraaret finder langs Grøfternes Rand
Smaabørn, som leger i Solen.
Brum nu, du blomsterforelskede Bi!
Alle smaa Fanger har sprællet sig fri.
Foraarets Tid!
Hoppende Kid
bræger om blomstrende Sti.

Læg jer nu, diende Smaalam, paa Knæ!
Hussvale, kit nu din Rede!
Udfold din Dejlighed, Kirsebærtræ,
henover brogede Bede!
Foraaret udstrør sit Løvetandsguld.
Fryd dig nu, Moder, som lader dit Kuld,
kaade som Lam,
hoppe af Ham
ud paa den straalende Muld!

Aa, jeg har baaret dem byrdefuldt nok,
dybt har jeg stønnet og sukket.
Spring nu paa Græsset, min afklædte Flok,
rundt om det Væld I har drukket!
Fryd i hver fjedrende Ankel og Fod!
Genfødt i Sommeren blomstrer mit Blod.
Stumme og smaa,
krumme I laa
før I min Rede forlod.

Viben faar Unger, naar Engen er grøn.
Himlen har Røster saa milde.
Aske, som drak af den dybeste Brønd,
svulmer mod Solskinnets Kilde.
Frislupne Fanger fra Vinterens Byer
færdes i Fred mellem Urter og Dyr.
Blomster og Træer
er dem saa nær
under de salige Skyer.

Dristige Dreng med den dunede Læg,
Pige med lysende Manke,
fandt I en Rede med varme smaa Æg,
saa I et Fuglebryst banke?
O, de har haft en alvidende Stund.
Henførte sank de mod Allivets Bund.
Kun deres Mor
genfandt dens Spor
paa deres undrende Mund.

Frugtbare Søvn, naar vi mumlende sank
barnligt i Mulmet tilbage!
Morgen, som mødte os ubrugt og blank,
kunde din Sødme vi smage!
Moder, som stanser ved Midvejens Pæl,
straalende Øjne genspejler din Sjæl.
Fryd dig, du fandt
Livet, som svandt,
uskadt fra Isse til Hæl.

Vrinsk nu mod Solen, min springende Søn!
Bøj dig mod Blomsterne, Datter!
Rolig i Skyggen jeg nyder min Løn,
svalet af klingende Latter.
Brug jer, smaa ivrige Arme og Ben!
Fri har jeg sluppet jer én efter én.
Foraarets Tid!
Hop mine Kid!
Bræg under Kirsebærgren!

T:Maa vi - - -?
F:Maa vi sidde blandt jer
SIDE:117
VARIANT:holstein2017110227

Maa vi sidde blandt jer,
Birketræer,
    Birketræer - -?
Maa vi være eders
Ro og Renhed nær?

Se hvor sødt I sitrer
mellem smaa
    Aftenskyer,
som flamingorøde
over Nilen flyer —?

Høre hvor I risler
som et blidt
    Brisebrus,
se hvor rent I nyder
Aftenrødens Rus - - -?

T:Foraarsbøgen
F:
SIDE:118-
VARIANT:holstein2024041111

Jeg blev født med en sød og forventningsfuld Higen
mod den mægtige Sol, som jeg drømte at naa.
Al min Vækst var en stille, ustanselig Stigen,
hver min Vaar som en Flugt mod det salige Blaa.
Stille stod jeg med Sne paa de iskolde Lemmer.
Sval og rolig og ren var min Sjæl, mens jeg sov.
Men jeg opstaar af Mulm mellem mumlende
Stemmer,
naar den vandrende Vaar gaar igennem min Skov.
Anemonerne borer sig frem, hvor jeg træder,
og smaa blinkende Væld risler rundt om min
Skrænt,
og omkring mig gaar Timernes tonende Kæder,
i i aar jeg genfødes fyldt af et Ursakrament.
ug
Men ustanselig steg jeg mod Himle, som drog
mig.
og hver Vaar bar mig nærmere Stjærner og Sol,
mens de sortnende Byger med Haglsvøben slog
mig
og de spraglede Haner i Skovbrynet gol.
Som en Bro i det Blaa er min luftige Bue.
Som et Tin slutter Barkbrynjen stramt om min
Arm.
I min Krone er Skjul for den rugende Due,
som vil rede sin Seng i en Kløft ved min Barm.
Se, min Ham er en Hymne af utalte Tunger,
ja, et tonende Orgel i Ætherens Blaa!
Men det store Tedeum min Krone udsjunger
kan kun Solen og Vaarnattens Stjærner forstaa.
Jeg er hel, jeg er herlig fra Issen til Hælen.
Men det hændte en Gang i de strømmende Aar,
at der gik mig et isnende Gys gennem Sjælen
— Det var den Gang jeg stod i min vældige Vaar.
120
Det var, da jeg blev grebet af Kraften og
Strømmen,
da jeg steg over Bække og Blomster og Græs,
baaret opad mod Solen, mod Salighedsdrømmen,
fyldt i svimlende Smerte af Almagtens Pres.
Det var den Gang min Herligheds Time var
kommen,
da jeg lærte min Lod ved et Ryk i min Rod.
Det var da jeg blev viet til Sejren og Dommen,
imens Jorden og Himlene sang i mit Blod.
Det var Sluser af Ild, det var rislende Vande,
det var Pintsen, som sønderrev Tungernes Baand.
Det var Fødsel og Død, som berørte min Pande —
— Fra det drømmende Muld steg der Toner af
Aand.
Der var Kraft i den Muld, hvor min Stamme stod
bunden.
Der var Ild i den Grund, hvor de muldfødte
groer.
Da min Rod holdt mig fast, var først Friheden
vunden,
jeg var et med min Moder, den sejlende Jord.
Jeg var ét fra min Rod til min kuplede Krone,
og min Rod kendte Kronen og Kronen sin Rod.
O, da klang fra min Harpe den Evighedstone,
som kun Solen og Vaarnattens Stjærner forstod.
Og jeg blev en Forkynder i brusende Vælde.
Og mens Ragnaroks Haner i Tusmørket gol
og forkyndte hin Saga om Tidernes Ælde,
var jeg Foraarets Tolk under Stjærner og Sol.
Uden Brist i mit Sind, uden Svig i min Tale
er jeg Sandhed, ja, Sandhed fra Krone til Rod.
Og jeg staar som et Tempel i Daggryets Sale,
hvor Aarhundreder spandt deres Mos om min
Fod.

T:En lille Pige
F:
SIDE:122-

Lidt vinterbleg, men brun hvert Sommerhalvaar,
med fine Fregner rundt om Næseroden,
betræder hun med Barnets søde Alvor
en uslidt Jord, som næppe binder Foden.
Gaar om som i en dyb og dejlig Have
med blanke Øjne, undrende og blide,
som Dagen var en ny og kostbar Gave
og Æventyret gik ved hendes Side.
Blødt fjedrende i Knæ og spinkle Koder,
tyst som et Markens Dyr og let paa Taaen,
forsigtig kresende omkring sin Moder,
som Lammet nødig fjærner sig fra Raaen.
En Sjæl saa sval og klar som Dugg, der blinker,
hvis Tillid som et Gry vor Sjæl berører;
en Munterhed saa sky som Skovens Finker,
der tier, naar en ukendt Lyd de hører.
123
Helt Barn fra Nakkens Fletninger til Hælen.
Men blidt i Barnet rører sig det Hjærte,
hvis Sødme nynner Pigerne om Sjælen,
som Biens Summen om en Blomsterkærte.
Barn, som gaar tyst omkring med flettet Manke,
trygt i et Land, vi voksne sky betræder,
du er en hellig Undren i vor Tanke,
du er den reneste af alle Glæder.
Det var en fin og kostbar lille Gave,
skønt lidt du ved derom — naar du fortrolig
gav mig din Haand og viste mig din Have —
Da blev der i mit Hjærte svalt og roligt.
For stump, for plump er min erfarne Tanke —
Men lyttende at nærme sig dit Rige
var som at høre Lærkehjærtet banke,
mens Solen skinner paa et Foraarsdige.

T:Angelus
F:
SIDE:124-

Nu gik Solen ned
Kirkeklokkers Klang
ringer Aftenro
om den hede Vang.
Nu gik Solen ned
bag de sorte Træer.
Lad os alle bo
Livets Hjærte nær!
Nu gik Solen ned
under svale Øer
hvor ujordisk Fred
groer om grønne Søer.
Nu gik Solen ned
Bedeslag er ni.
Pust af Evighed
Dagen er forbi.

T:Aks
F:
SIDE:125-

Nær Sjælands Strand min Vugge gik
i Takt til Viser gode,
og Mælk jeg af min Moder fik,
mens Sommergræsset groede.
Det var saa trygt det første Ord,
hun lærte mig at stamme,
før Barndom, Fædreland og Mor
for Hjærtet blev det samme.
Hensmuldret er det gamle Hus,
hvor Kalve drak ved Dammen.
Forstummet er dets Poplers Sus
og slukt dets Tegltags Flammen.
Men hvor dets hvide Mure stod,
gik I, Sydsjælands Piger,
og blomstrede i Kød og Blod
omkap med Sjælands Diger.
126
Optugtet nær den gamle Muld
af Mænd i Vadmels Frakker
og hine stovte Konekuld
med Guldtraads Huenakker.
Gik I som Terner Ugen lang,
tro i den Kunst at lyde,
og fyldte dog et Hjem med Sang
fra Grue, Kar og Gryde.
Fortroligt jeres Sladren gik
som Køkkenkedlens Snurren.
End minder mig hvert Øjeblik
de Pigestrubers Kurren.
De indbar Sommermarkers Lugt
af Hø og Krusemynte,
de gik som i en Em af Frugt,
naar Æbletid begyndte.
De bar mig ud, de bar mig ind,
de kæmmede mig Haaret,
og aldrig har jeg lagt min Kind
saa trygt mod Pudevaaret.
127
De slentrede langs Rug og Byg
med deres Hjærtevenner,
betroende den svaje Ryg
til svære Karlehænder.
Og lugter Markerne af Mel
langs de forbrændte Diger,
véd Byg og Rug som jeg en Del
om Sjælands muntre Piger.
Buk Ryggen, Glut, med Aks og Avn
i Kløften under Særken,
ombind dit Neg og fyld din Favn!
I Blaaet hænger Lærken.
Du var min første Kærlighed,
Barn fra de gule Agre!
I Kuben har jeg gemt den ned,
en Most, jeg vel vil lagre.
Dit Haar er nu en tyndslidt Tot.
Men end, naar Sjæland høster,
ler du fra Marken mildt og godt,
min Barndoms muntre Trøster.
-
128
Morlille, blev du graa og arm,
faldt Fjerene af Vingen,
saa er din Datterdatter varm
og frodig omkring Bringen.
Den Sæd, som faldt i frugtbar Jord,
skal blomstre i det Fjærne!
O, Danmarks Aks, I groer, I groer!
Og Regn og Sol gi’r Kærne.
Min Fa’r var ud af Herreblod.
Min Mor en Sjælands Datter.
Kend Rod din Top! Kend Top din Rod!
Saa strutter Akset atter.
En Datterlil af Sjælands Jord
har lært min Mund at lalle
det allerførste, trygge Ord,
det mildeste af alle.
Hun sank i Mulde træt og tung,
da Lokkerne var hvide.
Men Sjæland fostrede en ung;
hun sidder ved min Side.
Hymner og Viser 9
129
Som Hyrder gik til Betlehem
og traf en ydmyg Pige,
fandt jeg en Foraarsaften hjem
til Barnets tabte Rige.
Nu boer jeg midt i Sjælands Korn,
som luder efter Regnen,
mens Solnedgangens Straalehorn
velsigner hele Egnen.
Hyld staar i Blomst om Landsbygavl,
og Marker ligger klare
med Korn — og Brak — og Kløvertavl,
utruede af Fare.
Her tæller Øjet Bo ved Bo.
Her har vort Hjérte hjemme.
Her taler til os trygt og tro
vor Barndoms kendte Stemme.
Her er det Træets Rødder groer.
Her var det nær dets Stamme,
at Barndom, Fædreland og Mor
for Hjærtet blev det samme.

T:Nattergal om Dagen
F:
SIDE:130-

Toti, toti — smaa svale Fløjt
fra Hyldehegnets hede Løv.
Toti, toti — smaa Skumringssprøjt
i Middagstimens Sol og Støv.
Toti, toti — smaa Kildekluk,
Tusmørkestænk, Dugdryp i Eng —
I Hyldetræet sidder Puk
og stemmer Nattens Cellostreng.

T:Sommeraften
F:
SIDE:131-

Paa Mosen staar et enligt Træ
og hælder mod sin Skygge,
mens Sommerrugen gaar i Dræ
langs runde Bankers Rygge.
Dag blandes blidt med Aftenlys.
Vind er hørt op at suse,
mens Mosen slaar sit Taagegys
om smaa straatækte Huse.
Langs Horizonten, bleg og klar,
staar Møllevinger stille.
Det frommeste som Jorden har,
er Lærkens Aftentrille.
En Hejre roer i Bølgeflugt
mod Solnedgangens Riger.
En krydret Krusemyntelugt
fra Grøftegræsset stiger.
132
Frø gurgler i sit Algebo,
hvor Kæruld ryster Fnuggen.
Drik Tanke, Renhed, Svalhed, Ro,
som Græsset drikker Duggen!

T:Blomstervise
F:
SIDE:133-

Danmarks Sommer gik sin Gang —
Blomst til Blomst i Solen sang:
Kys mig blidt! Kys mig tidt!
Bland dit Støv med mit!
Gul og rød og blaa og hvid
sang: kom hid! Det er Tid!
Bien fløj i Ring og Sving,
lod som ingenting.
Bien er en flittig Mand,
rejser rundt om Blomsterrand,
læsser Honning i sin Baad,
slynger støt sin Traad.
Kys mig blidt! Kys mig tidt!
Tag mit Støv og giv mig dit!
Blomster sang blandt Græssets Straa
gule, røde, blaa.
Blomster sang paa Biens Vej:
Vrag mig ej! Smag paa mig!
Kys mig blidt og kys mig tidt!
Bland dit Støv med mit!
Tre kønne Koner sad
imellem Klitter,
sad sommerligt paa Rad,
som Svaler sidder sammen og kvivitter.
Afskød de hver sin Ham
paa Klittens Trapper,
hvor Bølgen brød sin Kam —
som blanke Høstkastanjer deres Kapper,
Og hengav Krop og Sjæl
til Elementet.
Smukt stod af Taa og Hæl
smaa Aftryk mellem Muslingskaller præntet.
Hvad Jorden tager mod,
det er begravet!
Men her stod Kød og Blod
genfødt og svalet atter op af Havet.
136
Tre kønne Koner laa
som Hvedetraver
blandt Klittens stride Straa —
og Himlens Sol steg ned og gav dem Gaver.
Den første, som var ung
og smal om Midjen,
sang Solen til: bliv tung,
og svulm som Frugterne langs Brombærvidjen!
Og lydig i dens Vold
fornam med Studsen
den anden, som var kold,
sit Hjærte hedt som Hybenrosens Blussen.
Den tredje fik for to
Valmuesynder
Absolution og Ro,
og Appetit saa frisk som en Begynder.
Tre Köner laa paa Rad,
tre kønne Koner,
i Klittens Solskinsbad
som i en Mistbænk Sommerens Meloner.

T:Tre kønne Koner
F:
SIDE:133-


T:Sommerdag
F:
SIDE:137-

Soldufte driver om os under Middagstimens
Hvælv,
hvor Løvetandens fine Fnugfrø svæver.
Ak, Løvetand, dens lune Lugt er Sommerdagen
selv —!
Græshopper bringer Luften i et næppe hørligt
Skælv.
Smaa Edderkopper mellem Græsstraa væver.
Mariehøns spaserer op og ned langs samme Straa.
Paa Skrænten staar Campanula og ringler —
Smaa blide Himlens Døtre, som den klæder i sit
Blaa,
og Sommerfugle kilder dem med Følehorn og
Taa,
og Humlebier ved deres Bluser dingler.
138
Om emsigt vimser Myrer mellem Græsstraa hid
og did.
Den lille Jungle koger som en Gryde.
Et kostbart Nu skal nyttes ud med Agtsomhed
og Flid;
lidt Forraad maa man sanke sig i Hus til Vintrens
Tid —
Kun Sommerfugle lever for at nyde.
Ej Sommerfugl bekymrer sig om Lade eller Lo;
men dypper bare her og der sin Snabel,
og flagrer ellers sorgløst over Dagens Solskinsbro,
til Øjeblikket kommer, da der bliver én af to,
en ottevinget Sommerfugl — en Fabel.
En ottevinget Sommerfugl med seks Par sorte
Ben
fløj dansende langs Høje smaa og Dale.
Og som den fløj og flagrede, saa blev der to af
én —
Og denne Vise fandt jeg under Tjørnens hvide
Gren,
omkvidret af den sommerlige Svale.
139
Blidt ringlede Campanula, og Løvetandens Dun
drev vidt omkring og glimrede i Solen.
Og Gøge kukkede saa blødt, og Skrænten laa saa
lun —
Og du sad midt i Kongeriget sommerbrændt og
brun
med Stygejærnets Lugt i Lærredskjolen.

T:Torden
F:
SIDE:140-

Naar Karlene, snorkende, sveder i Halmen,
og Duen har puttet sit Næb under Vingen;
naar nygifte Koner faar Svimlen og Kvalmen,
og Skummet staar Hesten om Bugen og Bringen
—
Naar Pigen som vasker, besværet af Varmen,
med Haandbagen visker sig Draaben fra Panden,
og ønsker med perlende Sved over Barmen,
at hun kunde bytte med Gaasen og Anden —
Naar Tyrenes Brum bliver dybe som Brønde,
og Køerne dasker sig Bremsen af Kroppen,
og Hingstene spiler de skælvende, skønne,
blødtbuede Næsebor, vejrende Hoppen —
Naar Kvierne rejser de duskede Haler
og render i Rugen med Tøjret og Pælen;
naar Fluerne summer og Hanerne galer,
og vi gaar omkring med et Blylaag paa Sjælen —
Hi
Naar Spyfluemaddiken bævrer fornøjet,
og Bierne kreser uroligt om Kuber,
og Landliggerfrøknerne kryber af Tøjet
og svaler i Stranden de pustende Struber —
Naar Fruerne hemmeligt Barmene lufter,
og Bedstefa’r snapper beklemt efter Vejret,
mens Havernes Hylde beklumrende dufter
omkap med Jasminerne henne ved Gærdet —
Naar Svalerne stryger langs Klinte og Kløver,
og Solen staar sløret i Zenith og stikker,
og Vejmelet, ophvirvlet, pludselig støver
langs Grøfternes pudrede Vejbred og Vikker —
Og Vindstødet gaar som et Brus gennem Haven
og klirrer med Ruder og smækker med Porten —
og alt bliver stille som Natten og Graven
mens Regndraaben smelder —- saa har vi en Torden!
En stor Karavane af flyvende Fødder
gaar raslende over de skælvende Blade.
Hvor drikker nu alle smaa Fibre og Rødder,
som Børn deres Mødre maa mætte og made!
I
142
Det smasker i Regnen som suttende Læber,
der gasser sig godt ved de gavmilde Bryster.
I Ly kryber Haner med Haler, der slæber,
mens Skraldene raser saa Ruderne ryster.
Sort staar over Haven en Skymur af Skifer,
mens Tusmørket truende Træerne tynger —
Der ridser Vorherre sit hvislende Ciffer
hen over de glinsende Kirsebærklynger.
Men kraftigt blev Kløveren kvæget af Regnen —
Sødtsvalede hilser nu Sangdroslens Triller
en gryende Blankhed, som groer over Egnen,
mens Farverne risler fra Regnbuens Piller.
Bort brister i Skyen den brogede Bue
med Dugg af Orange og Dryp af det Røde —
Men Hjærterne flyver som Skovbrynets Due
befriede Lyset og Livet i Møde.

T:Kornmod
F:
SIDE:143-

,,Jeg føler mig lidt ensom i vor Stue,''
skrev Anton midt i Juli til sin Frue,
,,lidt ensom med mit, ak, halvérte Jeg.
Men hør nu, hvad der gør mig tryg i Tanken
Jeg har sat hundredtusende i Banken
lidt efter lidt — til Børnene og dig!''
Fru Fanny rødmer under Vildvinsranken:
Han har sat hundredtusende i Banken!
Hun skriver til sin Søster: Anton kan
nu dø fuldkommen tryg, i Fald Gud vil det!
Hun lader sin Veninde snuse til det —
Veninden tænker straks: Min usle Mand!
Og Anton skrev: Au revoir ved Stranden!
Paa Lørdag haaber jeg, vi ser hinanden.
Da Fanny Lørdag Morgen gik i Bad,
144
sang alle Sommerbølger smaa om Planken:
Han har sat hundredtusende i Banken!
Guldstykker laa langs Klitterne paa Rad.
Fru Fanny elsker Anton, men med Maade,
og hvad hun skænker, skænker hun af Naade;
sit Hjærte hyller hun i kyske Lin;
mens Anton, som forgylder hendes Trone,
gaar rundt paa Frierfødder om sin Kone
og dirker her og der ved Lykkens Skrin.
Men der gaar Kornmod i den danske Sommer,
og Græsset skælver først, naar Brisen kommer.
Fru Fanny klæder sig i Sommerhvidt.
,,Den kære'' hvisker hun og varmer Tanken,
,,Han har sat hundredtusende i Banken
til mig og Børnene — lidt efter lidt!''
Hun henter ham den Aften ved Stationen.
Hun bænker ham paa Trinene af Tronen,
omblomstrer ham med Smil og blide Ord.
,,Du'' mumler hun, imens et Trin han stiger,
>>Je g gaar og ser paa vore to smaa Piger,
jeg tror — i Grunden savner de en Broer.''
10
145
Hun smiler, lænet til ham: Føl! jeg brænder!
Hun udleverer ham de svale Hænder:
,,Du lovede mig sidste Gang en Dreng!''
Hun jubler, mens hun synker fra sin Trone,
,,Du har tjent hundredtusend til din Kone!''
Hun sitrer: ,,Det er sent! Vi vil i Seng!''
De ranke Fruer, kølige som Søjler,
de vil, at Mænd skal smedde gyldne Nøgler
til Hjærter, som er blanktpoleret Guld.
Men har du hund redtusende i Banken,
flux fletter Fruen Myrterne i Manken
og gør en Sommeraften underfuld.

T:Sommervise
F:
SIDE:146-

Lad Humlebien malke
Campanula den blaa!
De røde Valmukalke
i Havren skal de staa.
Lad Hyld med Solen dreje
sit gryngraa Blomsterskjold,
lad hvirvle alle Veje
i Sommerblæstens Vold!
Lad Vinden vippe Byggen
og vugge Hvedens Top,
mens Rugen runder Ryggen
i kattebløde Hop!
Lad Byens friske Datter
langs alle Strandes Sten
med Terneskrig og Latter
solbrune Barm og Ben!
10*
147
Og dykke ned i Altet
og stige nyfødt op
og staa paa Stranden, saltet,
med Sol i Sjæl og Krop.
Lad Sol gaa over Agre
og gulne Danmarks Rug!
Vor Sommer vil vi lagre
som Vin til Vinterbrug.
Mens I har brunet Ryggen
i Strandens hede Klit,
skreg Svalen over Byggen
utallige Kvivit.
Og Kirsebær blev sorte,
og Havrenegets Kost
fløj gennem dine Porte,
gulgulvede August!
Maskinens Knive mejer,
og høj blev Høstens Dag,
hvor Stæreflokken drejer,
som Sejl gaar over Stag.
148
Se, Havens modne Blommer,
de ruller om din Fod!
Din Hud udstraaler Sommer,
Sol synger i dit Blod.
Velkommen karske Kvinde
med Sommer i dit Haar!
Nu skal dit Hjærte skinne
solsødt til næste Vaar.

T:Augustnat
F:
SIDE:149-

Augustnat! Ødsel Stjærnepragt!
En Lugt i Natten af Levkøj.
Halvmaanen gik sin kolde Vagt —
Og Stjærner faldt, og Stjærner fløj
I Øst og Vest! I Vest og Øst!
Og stod jeg paa den dunkle Jord
og saa den store Stjærnehøst
og kom i Hu et halvglemt Ord.
Augustnat! Ødsel Stjærnepragt!
Sydsjælands Piger saa jeg staa
med deres hvide Struber strakt
op mod det kolde Stjærneblaa.
En Lugt i Natten af Levkøj,
iblandet Lugt af Muld og Høst.
Og Stjærner faldt og Stjærner fløj
i Øst og Vest, i Vest og Øst.
150
Men naar de saa, en Stjærne faldt,
som om den hemmelig fik Bud,
sa’ Pigerne: Nu blev der kaldt
paa en, som skynder sig til Gud.
Og Ordet fulgtes af et Gys.
Og Pigens Ansigt, kendt og kært,
fik i det hvide Maanelys
et Skær af noget fjærnt og sært
I Øst og Vest! I Vest og Øst!
Og stod jeg paa den dunkle Jord
hvor Kejser Død holdt Kæmpehøst,
og kom i Hu hint glemte Ord.
Og saa dem skynde sig til Gud
En Høst i Hob, uhørt, utalt!
Og den, og den, og den fik Bud
Og der blev hele Natten kaldt.

T:September i
F:
SIDE:51-

I
De sidste Kornlæs rumler rask
mod Landsbygaardens Lade.
Kun grønne staar i Bygens Plask
de brede Roeblade.
Her skrælles Stub, her saas der Rug,
her gødes Vinterbrakken,
mens Tærskeværkets hule Bug
gesvindt fortærer Stakken.
Rundkresende i Luftens Sø
gik højt en Storkeskare —
Farvel og Tak, vor Rugeø,
nu blev det Tid at fare!
Il
152
Ak! gik jeg ikke her i Gaar,
og fremad laa en lang Vej,
og om mig stod en Dis af Vaar,
imellemstunder sang jeg —!
Og nu er Vejen frem saa kort!
Hvor er I, dyre Timer?
Ustanselige fløj I bort
som Høstens Trækfuglstimer
Men se — med ét brød Solen frem,
forgyldte vaade Traver
og sænkede en Æbleem
om alle Landsbyhaver —
Et Skud bag gule Banker faldt,
en Vildvin stod i Luer
Tak, skønne Høst, som samler alt
i dine høje Stuer —!
Din liflige Sensommermund
skal end en Gang jeg smage,
mens jeg fra Bankens Top en Stund
ser fremad og tilbage.
153
Tyndt blev dit Løv og halvvejs gult
og bleg din Middags Kærte.
Men Sommeren, som svandt, har skjult
sin Sødme i dit Hjærte.
Og rejser alle Fuglekuld,
udruget i vor Rede,
saaer Bønder dog i Danmarks Muld
den nye Rug og Hvede.
II
Da jeg var ung, da var jeg svag,
og meget gik til Spilde
Men nærmere jeg staar i Dag
ved Livets Moderkilde.
Staar her, et graanet Jordens Barn,
September, paa din Banke,
hvor Edderkop har spændt sit Garn,
og lytter til din Tanke.
154
En Bejler til din Modenhed,
Medvider i din Gaade
Giv mig det Æblekys du ved
og mæt mig med din Naade.
Frugtkronet staar dit Æbletræ,
mens Jordens unge Piger
med Blæsten om de blide Knæ
gaar gennem Jordens Riger.
Var det i Fjor, var det i Gaar,
jeg hørte denne Latter —?
O, Ungdomsdrøm, du genopstaar,
imod mig gaar din Datter!
Kom frit, mit Barn, og ræk mig trygt
de tillidsfulde Hænder!
Nu tør jeg ta’ dem uden Frygt,
vi to skal være Venner!
Hvor er din blanke Tillid skøn,
hvor er din Ungdom tapper,
mens som en flammebaaret Bøn
du stormer Lykkens Trapper!
155
Hvor straaler du af Venlighed,
hvor tindrer du af Glæde,
skjønt lidet om den Jord du ved,
hvor du saa trygt tør træde!
Velkommen ved mit Æbletræ,
hvor jeg i Svalhed støtter
mit Hoved mod et frodigt Knæ,
mens Skyggen langsomt flytter.
Hvor du din Pigefod har sat,
der blomstrer alle Veje.
Men i den store Stjærnenat
staar Fru Septembers Leje.
Der løser hun sit Fruehaar
omkring de svale Lemmer,
og i en Drøm om evig Vaar
sin elskede hun gemmer.
Se Æbletræet, helt sig selv
og Kronen ét med Roden,
opløfter under Skyens Hvælv
en Sommer tung og moden.
156
De blanke Børn af Sol og Jord,
som tynger Træets Stamme,
er, skønt de husker ej i Fjor,
forunderligt de samme.
Men har en Sommer fundet Form,
saa skælver Livets Skove.
Og falder Frugt for Stød af Storm,
skal Æbletræet sove.
Jeg delte Træets modne Frugt
og fandt dens Hjærtekammer.
Der sov i brune Rader smukt
de nye Æblestammer.
Hver Frugt var Bolig for en Aand,
som spiler sine Vinger
og sprænger sine Puppebaand,
naar Pintseklokken ringer.
Saa mangt et Barn af Sol og Jord
fandt sig tilsidst alene
Med Aanden udi alt, der groer,
min Aand sig vil forene.
157
Naar Høsten har sit Offer bragt
og færget frelst til Maalet
de svangre Sommertimers Fragt,
bestiger Enken Baalet.
Sig selv hun ofrer, evigtro,
mens Dybets Salme toner.
Saa skal hun faa saa sval en Ro
og møde sin Forsoner.
Han skrider over Stjærnebror
og over Mørkets Vande,
og skriver tavs et evigt Ord
paa hendes kolde Pande.
Men dette Ord skal ingen se
og ingen Mund udtale — —
O, Evighed, din Vilje ske
i Jordens dunkle Sale!

T:November
F:
SIDE:158-

I Parken drypper de sorte Kroner;
vaad hviler Grenen i Graavejrsluft
En Skumringsverden af Skyggetoner,
hvor Vaaren drømmer i Dødens Duft,
og Lyset blot er et Perleskær
om kvistevrimlende Elmetrær.
Men Tanken vil ved de Veje hvile,
hvor Mosset breder sin grønne Ham
paa Landsbytage og vaade Pile,
som luder over hver blæksort Dam,
hvor Gavl og Grene i Spejlet drømmer,
og tørvefarvede Ænder svømmer.
Hvor er nu Bruset? Hvor er nu Pragten?
Dødsstille, plyndrede, sorte Jord,
ske her din Vilje! Jeg vedstaar Pagten!
For her er Danmark, og her er Nord!
159
Og slumrer Eros, han var i alt,
fra Vaaren fødtes til Løvet faldt.
Det sorte Muld har saa søde Løfter.
Bag Pilebarken et Foraar staar.
Hør, Vandet klunker fra vaade Grøfter 1
Blidt hviler Farverne fra i Vaar,
saa søskendlige hverandre nær,
i Krat, i Marker, i Tørveskær.
De sover sammen, det fugtiggrønne,
det brunligsorte i sval, ren Ro.
Her drikker Timen af dybe Brønde,
her hører Tanken det skjulte gro.
Hvor har dog Danmark dit Vinterrige
en Farveyndighed uden Lige!
Hvor er der frugtbar og venlig Hvile,
i Danmarks slumrende Agerland,
hvor Marken breder sig Fjerdingmile
om Sognevejenes Grøfterand
og Haren hopper i Graaet ind;
Græstotten ligner dens brune Skind.
i6o
Men over denne saa tyste Færden
af Skumringsfarver og Graavejrsfugt
skal Blæsten aabne en oprørt Verden
af Skyer og Stjærner og Maaneflugt.
Dér lader Stormen i Skift af Skygge
Guldskiven flyve langs Gletscherrygge.
Og hvis en Tone i Natten svirrer
som Svanestrubernes Orgelbrum,
saa er det Frosten — hans Vinger klirrer —
Han sank igennem det dunkle Rum.
Da krøb et Gys over Jordens Hud,
og paa hver Græstot slog Rimfrost ud.
Vandspejlet rørte hans Fingerspidser,
og se, det rynkes og stivner brat.
Paa Ruden Tidselens Tegn han ridser —
Det klinger skørt i den gyldne Nat
fra Stjærnebælter og Mælkeveje —
dér spiller Frosten paa sin Skalmeje.

T:Gravsted
F:Paa den gamle Kirkegaard
SIDE:161-
VARIANT:holstein2017110203

Paa den gamle Kirkegaard,
hvor en Ask paa Graven staar,
gul i Høst og grøn i Vaar,

Staar den Stue, hvor du boer,
du, hvis kære Navn var Mo’r,
var og er, skønt du blev Jord.

Du, hvis Hjærteblod blev mit,
da mit Hjærte slog ved dit
Nu forlængst din Strid er stridt.

Tidlig graanede din Lok.
Talrig var din Børneflok.
Ufred fik du mer end nok.

Træt af Suk du sank i Jord
Var og er og bliver Mo’r.
Hjærtet skælver ved det Ord.

Venter under Foraarshegn,
under Vintres Stjærnetegn,
under Sommernætters Regn,

Til du faar dem, én for én,
bjærget under Askegren,
vel i Ly for alle Mén,

I din Vinterstue trang —
Vej er kort, og Vej er lang,
ender dog hos dig en Gang.

Du har Husrum mer end nok,
gamle Mo’r med hvide Lok,
til en husvild Børneflok.

Tiden ej din Tærskel naar.
Stuen mellem Stjærner staar.
Timen dér er tusend Aar.



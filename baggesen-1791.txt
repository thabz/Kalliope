SEKTION:Fortællinger

T:Odins Reise til Dovre
U:Eller Pæsiens Oprindelse
F:Engang i denne Verdens unge Dage
VARIANT:baggesen2001060801a
N:holberg,vessel
SIDE:67-114

Engang i denne Verdens unge Dage,
En fem sex tusind Aar og fleer, ifald man vil,
Før du, min Læser, eller jeg var til,
Og meget meer, som jeg ei vil umage
Dig eller mig med at opramse her,
Var noget til, som ikke længer er,
Blandt andet <b>Guder</b> og <b>Gudinder</b>,
Hvoraf man, sandt at sige, bredt og vidt
Kun overmaade lidt,
Og næsten intet nu omstunder finder.
   En Fyr, som jeg og du, kan ofte raget blive,
For han et tusind Maaneder opnaaer;
For Guder derimod er hele tusind Aar
Knap nok til Skiæg paa Hagen dem at give.
Imidlertid saa got man vil forlange
Man i vort korte Liv kan stundom kiede sig;
Vidtløftig kunde jeg, ifald jeg ei var bange
For at beviise det for tydelig,
Den Sætning demonstrere dig —
Men enten du nu trær den eller ikke,
Saa slutter jeg deraf som saa,
At <b>Guderne</b> i visse Øieblikke
Sig græsseligen kiede maa.
   Maaskee i et af disse, kiere Læser!
At Viin, Musik, og Piger bleve til,
Og <b>Vessels</b> de velsignede Fadæser,
Og <b>Holbergs</b> Skuespil,
Og alt hvad andet morende du vil;
Men dette, som du seer, jeg afgiør ikke,
Det kommer heller ei min Fabel ved:
Nok at i et af disse Øieblikke
Blev skabt en vis Person, som <b>Qvaser</b> hed.
   Sandt nok, min Autor taler ei et Ord
Om Kiedsomhed dengang paa <b>Odins</b> Slot;
Den Grund, hvorpaa jeg dette trær,
Er den, at han var giort saa overmaade got
Thi Guder, naar de andet har at giøre,
Saa jaske de Personer ud i hast,
Der kun som Bieting til det andet Skabte høre,
Exempli gratia saa mangen <b>Qvast</b>,
Hvis hele Væsen overflødigt er
Hvis rette Navn og derfor, uden Skade
For Læseren af disse Blade,
Aldeles udelades her.
Paa dem, de giøre, naar de have gode Stunder,
De derimod anvende mere Tid;
Blandt disse selv var <b>Qvaser</b> et Vidunder.
Han røbede den allerstørste Flid.
   Blandt andre Gaver havde han den rare,
Dom ingen Viis har havt i Grækenland og Rom,
Og ingen uden for: <b>Paa meer han kunde svare,</b>
<b>End tusind Tosser kunde spørge om.</b>
Kort sagt: han havde alt det Vid i Panden,
Som <b>Klaus</b> har uden omkring sin,
Og al den Kundskab, som <b>(jeg nævner ikke Manden)</b>
Sig bilder ind.

Sligt kunde visse Puslinger ei lide,
Hvis Pander ei saa vel møblerte var:
Af dem besluttede derfor et Par,
At han herefter ei saa meget burde vide;
Og, for at giøre Sagen kort,
Tog de, jeg veed ei selv paa hvilken snedig Maade,
Hans heele Hoved bort;
Og Tingen gik og rigtig som de spaaede;
Thi med hans Blod flød al hans Viisdom i et Kar,
Saa <b>Qvaser</b> aldrig meer blev den han var.

   De tvende Dverge, som forstod,
At det, der flød af Qvasers Hals og Hierne
Var ikke simpelt Blod;
Men havde læst i en og anden Stierne,
Hvortil det kunde bruges, skyndte sig,
Og mens det end var varmt, saa snildelig
En Mængde Honning deri tyllet fik.
Af denne Blanding blev en saare herlig Drik,
Hvis underlige Kraft bestod deri,
At den, som drak deraf en Sopken, blev med et
Begeistret af dem alle <b>ni</b>:
Pæt.
   Kort Tid derefter sad en Morgenstund
<b>Gud Odin</b> paa sit <b>Lidskialf</b> (fra hvis Sal
Han seer hvert Hav og Flod og Field og Dal
Som ingen Ting) med Piben i sin Mund,
Dg saae paa Jorden hist og her omkring
Fra Pol til Pol saa mange Ting,
At, Læser, du var reent urimelig,
Ifald du vilde fordre her af mig,
At sige dig alt, hvad hans Syn faldt paa;
Jeg vil kun sige dig hvad <b>Odin</b> ikke saae.
   Han sad i en udslagen Time der,
Han sad i to, han sad i tre,
Gneed Glasset reent i femten Kikkerter,
Saae langs og tvers, paa kryds og qvær;
Men saae dogikke, hvad han vilde see,
Sin kiere <b>Qvaser</b>. <b>Asa-Lars</b> maae vække
De andre som i Dynerne sig strække;
Men ingen af dem kan faae Øie paa
Herr <b>Qvaser</b> — <b>Freja</b> selv, som ofte saae
Med ubevæbnet Øie meer
End alle Guderne med deres Kikkerter,
Seer denne Gang ei meer end de.
   Herved blev <b>Odin</b> heed om Ørerne,
<b>Tyr</b> reev sig i sit Skiæg, <b>Thor</b> i sin Ivrighed
Slog <b>Odins</b> Pibe sønder med sin Hammer
<b>Frey</b> bandte, <b>Balder</b> sukked, <b>Freja</b> græd,
Kort sagt, der bleviblandt dem slig en Jammer,
Da deres Yndling borte var
At siden <b>Balders</b> Død ei større været har.
   "Jeg sværger," udbrød <b>Odin</b> (alle tav)
"Ved Frigges Siel og ved mit eene Øie,<note>Det andet stod i Pant hos <w>Mimer</w> Viisdommens Gud for nogle Flasker af hans Brøndvand.</note>
"Ved alt hvad helligt er i Himmel, Jord og Hav,
"At før skal <b>Dovre</b> sig for Sydens Storme bøie,
"For jeg uhevnet taaler denne Streg,
"Som ingen anden, derpaa tør jeg sværge,
"Har spillet mig, end de fordømte Dverge.—"
"— Ja! ved min Hammer!" brølte <b>Thor,</b> "skal jeg -
"Saa sagte kiere Søn! du kan dig let forgribe,"
Blev <b>Odin</b> ved,"viid, hvem jeg er og du!
"Nys slog din studse Tølper mig itu
"Min allerlængste beste Keiserpibe!
"Vær lidt forsigtig med din Hammer,
"Og see dig for herefter hvor den rammer!
"For Pibens Skyld, det var en Bagatel;
"Men lidt Respect! forstaaer du vel?
"Min <b>Odin,</b> raabte Frigge<note>Odins Ægtehustrue.</note>, spar din Thor!
"Hvor let kan saadant skee! befaler du
"En lille Koppe Chocolade nu?
" Glem Piben! hør mit Raad! saavidt jeg trær,
"Er <b>Qvaser</b> ikke død, men nedsend en Stafet
"Til Jorden, for at lede efter ham,
"Saa vedder jeg, man finder Mennesket."
Ved disse <b>Frigges</b> Ord blev Odin gandske tam,
Han kyste hende, drak sin Chocolade,
Og alt blev got igien.
     Paa Jordens Overflade
Imidlertid <b>Hermoder</b><note><w>Hermoder,</w> med Tilnavn den <w>Hurtige</w>, var de gamle Nordiskes Merkurius.</note> springer om
Og søger <b>Qvaser</b> allevegne
Omsonst. Tilsidst et Steds i <b>Heklas</b> Egne
Han til de tvende smaa Personer kom,
Som havde spillet Pudset. Da de kiendte,
Endskiønt forklædt, den himmelske Gesandt,
Saa vidste de, hvad de nu kunde vente,
Og derfor i en hast den Løgn opspandt:
"At <b>Qvaser</b>, efterat han havde søgt
"Forgiæves mellem Dverge, Trolde, Jetter,
" Og Mennesker i Byer, Bierge, Sletter,
"Og ingen fandt, som spurgte ham med Kløgt
"Saa meget, han jo kunde svare meer,
"Saa, da man ei hans store Klogskab vidste,
"At sætte den nødvendige Klisteer,
"Omsider qvalt af Kløgt han maatte briste."
<b>Hermoder</b> kom igien med den Beskeed
Til Asgaard. "Paa min Ære!" sagde <b>Frigge</b> —
"Ved Soelen!" udbrød <b>Frey</b>. "Ved Miølner" meldte <b>Thor</b> —
Og <b>Odin</b> nægtede det ikke —
"Den Sag har meget stor Sandsynlighed!
"<b>Vor Qvasers Viisdom var en Dødelig for stor!</b>"
Hvorpaa de sloge sig igien til Rolighed.
Saa let endogsaa <b>Guder</b> Tillid fæste
Til det, som selv en Blind kan see er Digt
Naar deres Stolthed kildres kun ved sligt —
Hvad skulle vi da sige, kiere Næste?
   Men <b>Odin</b> svor alligevel en Eed
Ved denne Leilighed,
At siden vogte sig af alle Kræfter
Med Maalet paa Forstand,
Og for en Visheds Skyld herefter
At spæde Menneskenes Blod med Vand;
Samt, for at standse Kundskab lidt behændig,
Som aaben stod alligevel enhver,
Tillod han, at den reent blev unødvendig
Til at erlange gode Dage her;
Og at man kunde blive syv Slags Raader,
Og Excellenær, som en Bagatel,
<b>Stiftamtmænd, Ærkebisper, Høie Naader</b>
Og, kort sagt, hvad man vilde, meget vel,
Naar man kun eiede saa megen Siel,
Som var tilstrækkelig til Kroppen at oplive,
Og havde lært sit Navn (om ei med egen Haand
Dog med en Secretairs) at skrive;
Især, om man forsigtig lod sig giøre
Til Søn af een, som bar et vist Slags Baand,
Thi saa var det endogsaa overflødigt;
Til Krig, til Dom, til Raad berømmelig at føre
Man neppe havde det, end sige Hoved, nødigt.
Ved den Idee faldt <b>Odin</b> paa en anden:
Og skabte med det samme <b>Adelstanden.</b>
   De tvende Mordere saa snart ei saae,
At man paa Asgaard ikke just var kræsen
Paa Grunde; men sig tage lod ved Næesen
Saa net som nogen, strax begyndte paa
Med Puds at giøre sig saa glade,
At det gik dem, som Gaasen, der saa tit
Til Gilde kom, at hun omsider kom for Skade,
Og fik en Hals for lidt.
   En Kiempe, som paa Spas sig meget lidt forstod,
Traf dem, Gud veed i hvilket Puds engang,
Og med en Arm tolv fiorten Alen lang
Greb begge Fyrene saa vældig fast
Ved Benene, at i en hast
Den hele Lyvekraft dem pludselig forlod,
Hvorpaa Herr <b>Suttung</b> (thi saa hed den Mand)
Dem slængte paa et Skiær, midt i den store Strand,
Netop saa stort, at de derpaa
Tre Skridt fra Livet af hinanden kunde staae.
   Det arme Dvergepar kom her
Med denne Boepæl i en reent fortvivlet Knibe,
Og, for at slippe bort fra det fatale Skiær,
De maae til deres sidste Redning gribe,
Og byde <b>Suttung</b> deres giemte Drik
For deres Friehed. Middelet slog an,
Og i en Hast Akkordten kom i Stand:
Herr <b>Suttung</b> satte Dvergene paa Land,
Og hiem med sin Mixtur fornøiet gik,
Som han nedsatte dybt i Norges største Field,
Og bød sin smukke Datter, som en Drage
At passe paa den der med Liv og Siel,
At ingen fik deraf den mindste Dryp at smage.
   Endskiøndt nu Kiempen holdte Sagen tys,
Saafik imidlertid dog Asgaards heele Hof
Ved <b>Fimbulfamber</b><note>* Rygtets Gud.</note> paa en Maade Nys
Om denne rare Drik, og derved Stof
Til mangen Prat, Raadslagning og deslige
Ved Bordet under Bogen <b>Ydrasil,</b>
Hvor de maae samle sig, naar Veiret er dertil,
Ja selv, naar det er slet, som nogle sige.
Der sad man giorde Planer, og drak Thee,
Holdt Raad i Dage to, holdt Raad i tre,
Og krølled de guddommelige Næser,
Og <b>Suttung</b> først og sidst misundte vred
Sin giemte Kostbarhed;
Og jeg kan ikke nægte, kiere Læser,
At jeg i denne Stund misunder ham den med.
   Thor var saa reent forkyest i Ting som angik <b>Qvaser,</b>
At han kun mumled halv i Skiægget om sin Hammer,
"Hvorledes Klipper revne, hvor den rammer,"
Og andet meer — kortsagt, det hele Raad af Aser
Fandt Drikken saare vanskelig at faae,
Og tav, da Kampens Gud brodud som saa:
"Det koste hvad det vil! saa maae jeg Drikken have,
"Den ikke ligge skal, trods Suttungs Magt og Flid,
"I Dovres Huler skiult til evig Tid.
"Jeg vil mig selv til denne Reise lave,
"Og see hvorvidt, min Guddom strækker sig!
"Det er dog, haaber jeg, et lille Stykke Vei;
"Sadl <b>Sleipner</b><note>* Odins otteføddede Hest.</note> op! dog nei
"Det ei gaaer an! saa kiender Suttung mig;
"Sadl Sleipner ei!
"Jeg vil til Fods! jeg sikkert mig skal skaffe
"Den ypperlige Drik — Min Frakke, Hat og Stok!
"Mit Fyrtøi og min Pibe! — det er nok!
"Lav mig nu først en stærk og god Kop Kaffe,
"Min lille <b>Frigge!</b> skynd dig lidt min Tøs!
(Gudinden tripped ud, og han blev ved)
"Jeg Reisen, saavidt mueligt, skal forkorte;
"Men hold lidt artig Huus, imens jer Far er borte!
"Og giør mig ingen af jer Frigge vred;
"Thi hør jeg det, saa bliver Fanden løs!
"Du <b>Thor</b> kan passe midlertid paa Huset!
"Men giør mig ei mit gamle Hoved kruset." —
Og nu kom Kanden frem paa Bordet, <b>Odin</b> drak,
Mens <b>Freja</b> fyldte Daasen med Tobak,
Saa gav han <b>Frigge</b> tre, de andre hver eet Kys,
Dermed Adiøs.
   Jeg ved hans Neise vil ei her opholde mig,
Kun kort og got min Læser sige dig,
Han underveis slet ikke moerte sig
Med smukke Koner eller smukke Piger,
Som hans Collega salig <b>Zevs</b> saa tidt
Paa sine Reiser bød at bie lidt,
Og sinkede saa meget, som man siger;
Men satte een Fod frem, en anden foran den,
Og kom paa den Maneer bestandig længer hen,
Med slig en Fart, at inden Soel gik ned,
Befandt han sig, omtrent to hundred stive Mile
Fra Øiemmet sit, paa et saa yndigt Sted,
At det hans hele Krop og Siel indbød til Hvile.
En Gud er let til Fods, som hver Mand veed,
Imidlertid ved Rislet af en Kilde,
Hvis Nymphe ham i Roe betragte vilde,
Han dyssedes i Slum og sødelig sov hen.
Naar man har sovet ud, opvaagner man igien.
Men vaagnet seer han paa den store Slette,
Ni Karle, tæt ved Stædet hvor han laae,
Med favnelange Segle Korn at skaae,
Hver af dem lang og føer og haandfast som en Jette.
Ni slige Drenge var just ei at spøge med;
Men da de vogted' her et Sted,
Han skulde just nødvendigen passere,
Saa var ei andet for ved denne Leilighed,
End dem derfra med List at praktisere.
   En Gud er færdig strax i slig Omstændighed:
Han snu tilbyder sig at hvæsse deres Segle,
De sige Tak; og <b>Odin</b> een for een
Giør i en Hast saa skarp, at de paa deres Negle,
Og siden Kornet de probeerte dem,
Fik de saa stor en Lyst til Mandens Hvættesteen,
At alle klyngede sig til ham frem,
Og bød om Kap, derpaa — da <b>Odin</b> kyler
Den i det samme op i Luften over dem. —
   Som naar paa gammel Torv den blinde Pøbel myler
I Klynger, om det lykkelige Nummer,
Som bringer femten Fryd og femten tusind Kummer,
For den Rigsort, der til Belønning udsat er
For den som puffer best paa Kryds og Qver:
Saaledes foer iblandt hinanden disse ni,
Med skarpe Segle de saalænge sammenrendte,
I Blinde langs og tvers, at inden Legen endte,
De myrdede sig selv i deres Raserie.
   Herpaa tog <b>Odin</b> Fod i Haand igien,
Og satte Reisen fort; da han blev vaer
Det Sted, hvor han sig agted hen,
Saa klædte han sig om, og laved sig til Svar:
For, om man spurgte ham: hvorfor? hvorfra han kom?
Og hvem han var? og sligt, som der kan spørges om,
Han da ei skulde staae som en <b>Peer Eriksen.</b>
Saaledes vel betænkt, paa hvad der kunde møde,
Begav han sig, ved næste Morgenrøde,
Med Navn af <b>Bolverk</b> til Herr <b>Suttungs</b> Broder hen.
   Galt gik det, og vel var det som det pleier,
Herr <b>Bauge</b> (saa hed Manden) netop var
De ni til Helhiem nylig sendtes Eier;
Og dette Tab ham dybt i Hiertet skar.
Det kunde have skaaret saa hver anden —
Han derfor ei saae meget venlig ud;
Men tog imod sin Giæst, den kiere Gud,
Som imod Fanden,
Med Skieldsord, Trudsler, Skraal og Skrig og Banden.
   Men heraf <b>Odin</b> ei sig kyse lod:
"Retfærdig er (saa talte han) din Iver;
"Thi vee den Mand, som ei opirret bliver
"Naar man fornærmer den, som tiener ham med Sveed!
"Men her, min Ven, har ei din Vrede Sted;
"De selv, og ikke jeg, var Aarsag i,
"At de foer ned til Helhiem alle ni.
"De bad mig alle om min Hvættesteen;
"Jeg vovede mit Liv, ifald jeg gav den een;
"Jeg gav den alle, lod dem selv afgiøre,
"Hvem de blev eenig' om den skulde reent tilhøre.
"Dog, da jeg, skiøndt uskyldig paa min Side,
"Er Aarsag i, dit Arbeid blev forsømt,
Saa lover jeg dig her (at du maae vide
Hvor falskt du om din Giæst har dømt)
"I meget mindre Tid allene at afmeie
"Hvad de forlod; og fordrer blot til Løn
"En Sopken af den Drik, din Broder har i Eie."
   Herr <b>Bauge</b> syntes den Akkord var ganske skiøn.
At faae saa meget giort blot for en Sopken Miød,
Er got Kiøb, tænkte han, den være nok saa sød. —
Den gode Mand var langt fra Sværmerie
Med nogen af de helikonske <b>Ni,</b>
Og troede en Slurk Miød og en Slurk Poesie
Var hip som hap.
Top! sagde han, afmei kun rap
Det Korn Du seer, til sidste Trave!
Og Sopkenen Du sikkerlig skal have.
   Herr <b>Bolverk</b> meiede til Høsten var forbi
Hvad der var levnet af de Ni;
Da Vintren kom, og alting nu var færdig,
Saafordred han den Løn, han havde giort sig værdig,
Og <b>Bauge</b> loved ham, da han fornøiet saae
Sit Arbeid reent i Stand,
En Dag med ham til <b>Suttung</b> hen at gaae,
Og skaffe Sopknen som en ærlig Mand.
   De gik, og kort fortalt, kom til Herr <b>Suttung</b> ind,
Og bød god Dag, og satte sig paa Skind,
Og prated først en Deel om Veir og Vind,
Om man fik Frost i Morgen eller Tøe,
Og endelig begyndte <i>peu à peu</i>
Diskursen hen paa Sopkenen at snoe —
"Det giør Du nok, min Broder, vil jeg haabe?"
Herr <b>Suttung</b> loe:
"Ha!" raabte han, "ha! ha! stak Tingen der?
"Ja Pyt sa Peer!
"Jeg svær ved Odin og den hele Gude-Hær,
"I faaer i Evighed af den ei mindste Draabe."
   Der stod de i en Maade! aldrig har
Man seet en Gud at hænge saa med Næsen,
Som <b>Odin</b> her. Det fast paa Nippet var
Han glemte sit guddommelige Væsen,
Og græd af Ærgrelse, som rigtig nok
Han havde Aarsag til ved slig en Bok!
Der stod de begge med to lange Næser,
Saa lange som de var!
Hvad var at giøre her? Veed du det, Læser?
"Farve l, min Far!"
   Dermed var den Besøgelse forbi,
Som giorde <b>Odin</b> reent konfus i sin Paryk.
Han udsvor i sit Raserie
En mægtig Eed med slig en Eftertryk,
(Skiøndt jeg begriber ei hvad sligt ham kunde gavne)
At hele Dovre skialv, og <b>Bauge</b> trimled om
Saa lang han var, og drat en tredsindstyve Favne,
Før han igien til Fodefæste kom:
"At miste før sin Evighed, sin Frigge,
"Sin Guddom og sit Alt, før han, trods Suttungs Magt,
"Lod denne Drik urørt i Dovres Indvold ligge —
"Hør <b>Bauge</b> raabte han — men <b>Bauge</b> var, som sagt,
Lidt for i Veien. <b>Bolverk</b> fandt omsider,
Den arme Kiempe, med forknuste Sider,
At ligge saa dybsindig, at det lod
Som om paaførste Vink han ikke strax opstod.
Men han fik Fyren op og smurte hist og her
Med hvad han først fik fat (det fast utroeligt er,
Den Styrke Guder har i Medicinen!)
Han neppe havde smurt, for <b>Bauge</b> strax
Var frisk og heel igien, og vever som en Lax.
"Hør! sagde <b>Bolverk</b> da, det lønner ikke Pinen,
"At gaae for langt herfra! vil <b>Bauge</b>, du som jeg,
"Saa skal vi faae ved List, hvad vi ved Bøn fik ei!
"Du veed dog vel det Sted, saa noget nær,
"Hvor <b>Suttung</b> nedsat har den Drik, jeg søger her?"
Ja, Herre! sagde han, men, tør jeg spørge dig,
Du er, saavidt jeg troer, ei nogen Dødelig?
Din Eed, mit Puf, din Lægedom: kort sagt,
Alt siger mig, du har en meer end jordisk Magt.
"Jeg være hvem jeg vil, en anden eller ingen,"
Igientog <b>Bolverk</b> "det giør intet her til Tingen,
"Kun viis mig Stedet! " — Ja! det kan jeg let;
Men Sagen er at giennembryde det! —
Og derpaaførte han igiennem mange Huler,
Hvor Nattens Troldpak sig for Dagens Konge skiuler,
Herr <b>Bolverk</b> til en Plads saa mørk og gyselig,
At <b>Miltons</b> Helvede<note>Jvf. Miltons <a work="milton/1667">Paradise Lost (1667)</a>.</note> mod den er Himmerig.
Her, sagde <b>Bauge</b>, dersom du kan slippe,
Halvanden Miil omtrent
Dybt ind i denne gamle Klippe,
Hvor Spor af Lys og Liv blev aldrig kiendt;
Kort hvis Umuelighed er muelig for din Evne,
Saafindes Drikken der. I Stedet for et Svar
Vor <b>Bolverk</b> midlertid en Jernstang frembragt har,
Hvormed han stødte til hvor Klippen hulest var;
Umiddelbar derpaa man hørte Fieldet revne,
Og hule Tordner over Toppen rulled
I den forfærdeligste Storm,
Og i et Øieblik var <b>Odin</b> Orm,
Og, vips! i Hullet.
   Der kryber han en Tid omkring -
I mange underlige Sving;
(Saa krøb engang for endnu længer siden
Hans <b>Oncle</b><note>* Jeg har megen Aarsag til at troe, at <b>Odin</b> egentlig var en Søstersøn af Jupiter.</note> gylden, rund, og glat, og liden,
Igiennem Sprækken af et Tag,
Ei for, som han, at stiæle Miød,
Men for at glide ned i sin Tilbedtes Skiød)
Han kryber varlig frem og titter for og bag
Og endelig en smule Lys opdager;
Han seer et slags Gemak i Klippen hulet ind,
Og midt deri sit Kar, ved Hielp af Lampens Skin,
Og strax sin forrige Gestalt paatager,
Hvori han træder frem. Ved Lyden farer op
Af korte Slum den deilige <b>Gunløde;</b>
Bestyrtset skuer hun en menneskelig Krop
Paa dette Sted at komme sig imøde,
Og <b>Bolverk</b> eller <b>Odin</b> ligefrem,
Var ikke heller reent ved sine fem.
   Hvad Grækenland og Rom saae fordum i de Tre,
Som Haand i Haand omringed <b>Aphrodite,</b>
Fik Nordens <b>Zevs</b> fuldkommen her at see
Foreenet i en eeneste Charite.
Forgieves stræber svage Digter, dig
Min Læser, hendes hele Glands at vise,
Saa yndig, herlig og guddommelig,
Som den fuldkommen kun kan tænke sig,
Der saae dit Smil, livsalige <b>Lovise!</b>
See alt, hvad skiønt og blidt vor Jord frembar,
Den rene Fryd, som ikkun Himlen har
Foreenet i <b>Lovises</b> søde Mine!
See himmelsk Viisdoms, Godbeds lyse Smil
Og alle Dyders Glands i hendes Øines Ild;
Og tænk dig saa vort Nordens <b>Erycine.</b>
   To Kinder paa hvis smilende Ovaler
To Roser blomstre mellem Amoretter,
En lille Mund, hvis rødmende Coraller
I Yndighed med Morgenrødens tretter,
Et Øiepar, hvis Ild giør Mørket lyst,
Hvis Smile skabe Dag i Dødens Grav;
En Hals, hvis Lilier ombølges af
To mørkebrune Lokker, og et Bryst,
Imod hvis Sneeglands Alabast er sort,
To trinde hvide Arme, og et Liv,
Hvor alt er rundt og lokkende — hvor kort
Naturen tømte blid sit vellystfulde Bliv!
Alt dette skiødesløst bedækket med
En næsten giennemsigtig Sølv-Moer-Skye
Forbinder Odins Syn. Nat, Hule, Eensomhed,
Umuelighed i Hast at kunde flye!
Hvo af slig Fristelse sin Dyd kan redde ud,
Er ikke <b>Menneske,</b> og mindre hedensk <b>Gud.</b>
   Han længe stille stod, som rørt af Lyn.
Jeg troer en Kampesteen ved sligt et Syn
Blev selv, trods hele dens Ufølsomhed,
Saa henrykt, at den ei sig rørte af sit Sted,
End sige en Person, som var af Kiød og Blod;
Hvad Under ham lidt Sands forlod?
   En sød Forvirring, naar hans Øine hendes møde,
De friske Roser, som derved udsprede sig
Paa hendes Kinders Snee, saa blussende, saa røde,
Som om Uskyldighed i deres Purpur døde;
En Zittren, denne kielne Zittren liig,
Som hin i Flugten efterlader sig;
Et ømt, halvbange, dybt fra Hiertet hentet Suk,
Som hæver op og ned det halv bedækte Bryst;
Et Skrig, kaldt frem af Skræk, og qvalt igien af Lyst,
Og hvad, som Skiønhed selv giør altid dobbelt smuk
Den paradisiske Blufærdighed,
Hvormed i zittrende Forlegenhed
Det bange Blik mod Ynglingen fløi hen,
Og mere bange fløi fra ham igien
Til Jorden. Dette tause Tryllespil
Hvert Øieblik ham Munden aabne vil,
At sige smukke Ting, og atter binder;
Han leder efter Ord; men lutter Tanker finder
(Man efter Tanker maaskee leder her,
Og finder Ord — desværr!
Det sidste hænder mange flere)
Men Tankerne tilsidst gaae fløiten med;
Han glemte reent sin skrækkelige Eed,
Sin Drik, sin Frigge selv, og Himlen veed hvad mere
En Gud kan glemme, naar han gaaer fra Vid.
   Saaledes stod man der et Par Minuters Tid;
Hvorpaa man bukked sig, og giorde to Trin frem,
Og vips! kom Tanke, Sands og Ord og alting hiem;
Han kysser tækkelig Gudlødes Haand, og hun
Begriber om en liden Stund,
At, naar og hvor det er en Mand
Er intet andet end en Mand
Trods alt hvad derom siges kan
I den og den Moral-Philosophie. -
   Med Glædens Iil var Natten alt bortveget —
Hvordant det ellers gik deri
Min Læserinde finder streget —
Kort sagt, thi Korthed synes mig er smuk,
Især hvor dit og dat kan møde:
Uskyldighedens sidste kielne Suk
I <b>Bolverks</b> Favn paa hendes Læber døde;
Sødtslumrende med slynget Arm i Arm
Laae <b>Odin</b> ubekymret, tryg og varm
Ved Siden af den yndige <b>Gunløde,</b>
Hg i besneete Dovres dybe Skiød
Den søde Søvn i qvægsom Hvile nød.
   Forgiæves stræbte fra sin Rosenkind
Den nys opstandne gyldne Morgenrøde
At liste sine første Straaler ind
Igiennem Dovres Rifter; brudte døde
De glimrende paa Marmorkiempens Bryst,
Som værge <b>Odins</b> og <b>Gunlødes</b> Lyst.
Forgiæves brød igiennem Østens Himle
Med usædvanlig Glands den kongelige Soel;
Hans gyldne Dag-Herolder Pol til Pol,
For sovende Natur at vække, vrimle;
Een af dem trænger sig i Dovres Huuler ned,
Seer knap vor <b>Odins</b> Fryd, for han er alt afsted,
Og derom Budskab sin Udsender bringer;
Strax ruster sig den lyse Dagens Gud
I al den Glands, hvormed han sprang af Chaos ud,
Fraflammebygte Slot paa Øieblikkes Vinger,
Titusind Trillioner sammenbringer,
Og bakker Soelekredsen fiern og nær
Med sin til Kamp mod Mørket sendte Hær;
Forgiæves stormer den i lynende Galop,
Paa sin Befalers Vink, mod Dovres haarde Side;
Thi Millionviis fra dets ætherkronte Top
De lyse Helte ned med Sneen knuste glide;
Usmeltet <b>Dovre</b> staaer, trods Ildens Konges Harm,
Og <b>Odin</b> ligger tryg i sin <b>Gunlødes</b> Arm.
   For Stilens Hede lidt at svale
Og mere dagligdags at tale:
Den gyldne Soel var alt en Fierdingvei spadsert
Paa Himlen frem for <b>Odin</b> og <b>Gunløde</b>
Hinanden kyssende God Morgen bøde,
Og, efter lidt at have præludert,
Bad han med Fynd, som kunde rørt en Steen,
Om blot at smage Miødden — arme Pige!
Hvad vil din grumme Fader sige? —
Han sige hvad han vil, den Sag er reen,
At slig en Underholdning man ei kiøber
Paa dette Sted for en Drik Miød;
Hvorpaa hun <b>Odin</b> Helligdommen røber.
Han drak; men Drikken smagte ham saa sød,
At paa sit rene Knæe han bad om nok en Sup,
Og bønhørt drak den anden, (arme Pige!
Hvad vil din grumme Fader sige?)
Paa begge Knæe nedkastet <b>Bolverk</b> ligger,
Med Læber, Øine, kort: med alting tigger,
Endog <b>paa Riim,</b> den tvivlende <b>Gunløde</b>
Om nok af dette vellystfulde Søde
En ganske lille bitte Sup
Hans længselfulde Læber at tilstæde;
(O Elskov! Elskov! arme Pige!
Hvad vil din tigergrumme Fader sige?)
Hun siger ja — og Bolverk drak den tredde,
Og drak i den al Miødden Rub og Stub.
   Man har lagt Mærke til, og jeg vil ikke skiule
Hvad Fædre til Advarsel skrev,
At <b>Amor</b> næsten aldrig gammel blev,
I nogen Hule.
Knap saae han Karret tomt, før omskabt til en Ørn
Han, som <b>Æneas</b> fra sin <b>Didos</b> Barm,
Fløi bort, af den Tilbedtes Arm -
I søde unge Pigebørn!
Troer ingen Tid en Kavaleer,
Som spiller Elsker paa min Helts Maneer!
   Troldkiempen <b>Suttung</b> har imidlertid
Ved visse Fandens Konster lugtet Krudtet,
Mens <b>Odin</b> med hans Drik var ud af Fieldet smuttet.
Paa Troldmaneer i hast han ruster sig til Strid;
Han lægger sine Arme bort,
Og giør sin milelange Krop saa kort,
At i en Ørnehud han magelig den skiuler;
Vips! flyver han fra Dovres Huler,
Og hurtig, som en Vind,
Vor Odin haler ind -
"Stop!" brølte han — og høit hver Eegetop
Hver Klippetind fra Syden ind til Norden,
Hvor fordum aldrig Ekko svang sig op,
Gientog i Skrald, som rysted hele Jorden,
Hans buldrende forfærdelige Stop.
   Som i et Tordenveir, naar fra de brustne Skyer
Et Hav uventet styrter ned
Paa Bondens Huus, med stor Geskieftighed
Familien af Stuen flyer
I Gaarden hist og her omkring,
Een med en Spand, en anden med en Saae,
Een med en Strip, og een med ingen Ting,
For alle Regnvand i en Hast at faae
I alle Kar, endskiønt de stundom alle
Med Rædsel høre Tordnens høie Knald
I Luften mellem Lyn i Lyn at skralle,
Hver ventende sin Død i næste Skrald;
Saa vimse de dog alle ud og ind.
Og Haab om anden Dags velkaagte Erter
Opliver deres skrækopfyldte Sind
Og skaber Mod i de forkyste Hierter:
Saaledes foer af Himmelporten ud
Iblant hinanden Asgaards bange Guder;
Mens Suttungs Torden-Stop i Luften tuder,
Og Slag i Slag af sorte Vinger
Dem Bud om <b>Odins</b> Knibe bringer,
Sees en Gudinde her, og hist en Gud
Omhyggelig af Asgaard ud at trippe,
Og bange for at Helten skulde slippe
I Kampens Hidsighed sin vundne Drik,
At sætte Tønder, Krukker, Baller ud
Og hvad de først i Hænder fik.
   Det blev for langt, for kiedsomt og for stygt,
Om jeg min Læser her fra Hoved ind til Hale
Den Tvekamp vilde dig omstændeligen male.
Som satte Nordens Guder selv i Frygt;
I Hexametrer<note>Mere om <a href="https://kalliope.org/da/keyword/heksameter">heksameteret</a> her.</note> sligt desuden kun kan klinge,
Og ei i Vers paa Riim, der trættes ud og ind
Alt efter Musens løierlige Sind,
Som paa en Fiær af <b>Klopstocks</b><note><a href="https://kalliope.org/da/works/klopstock">Friedrich Gottlieb Klopstock (1724–1803)</a>.</note> Vinge
Mig ingenlunde vil saa høit i Veiret bringe,
At Læserne maaskee mig fandt igien
Nedtumlet i en Sump, som mangen anden Ven.
Kun kortelig jeg altsaa her vil sige,
Hvad jeg om denne Tvekamp sige kan -
Og ei forskrække nogen frygtsom Mand,
Og mindre nogen frygtsom Pige.
   End gientog <b>Ydrasil</b> og <b>Asgaards</b> Mure
Troldkiempens tordenhøie Stop,
Som vækked' alle Guder op,
Og hele Skabningen begyndte taus at lure;
Da <b>Suttungs</b> Kloe fik fat i <b>Odins</b> Krop.
Svøbt i en Storm udsender Thor en Torden
Mod Trolden; strax er hele Himlen sort,
Og høie Brag forfærde hele Jorden,
Soel, Maane, Stierner svinde bange bort;
Kun <b>Suttung</b> skrækkes ei ved al dens Bulder,
Med tunge Vingeslag han døver den,
Rundt om de Fægtende den langsom ruller,
Og flyer tilsidst til Asgaard hiem igien.
Med Næb mod Næb og Kloe mod Kloe de kiempe
Med lige Styrke; skrækkelige Slag
Af Vinger, Storm og Skrald, som kappes om at dæmpe
Hinanden i forfærdelige Brag,
Forkynde Jordens Børn den sidste Dag.
Af Ørn forvandler <b>Odin</b> sig til Løve
Med Vinger paa.
Og <b>Suttung</b> ligesaa;
Med større Kraft i større Kløer
Udrustede de friske Kræfter prøve;
Men Seieren er uvis nu som før.
Nu seer man dem som to bevingde Oxer
Hinandens Hovder stange Puf i Puf;
Nye milelange Horn enhver as Panden voxer,
De stanges, ingen vinder; i en Ruf
Man seer dem gloende, som tvende Drager
Med fiorten Hoveder, ethvert saa stort
Som Hekkenfield, og saafremdeles fort,
I hvilke Skikkelser min Læser helst behager,
Nu som to Slanger, nu som et Par Biørne,
Snart som to Katte, snart som Elephanter,
Bestandig som to lærde Disputanter,
Og endelig igien som Ørne.
   Gud <b>Odin</b> er tilsidst af denne Tvekamp kied;
Jeg troer min Læser er det med.
Vidløftig Snak om huggen, støden, biden
I Sielens Mave, man forsikkre vil,
Især naar den er ikke vandt dertil,
Skal ligge meget tungt, og foraarsage Vriden.
For ingen lækker Siel at volde slig Colik,
Jeg derfor hvad jeg mere kunde skrive
Om disse Puf og Stød og Stik,
Man fik og gav, og gav og fik,
Vil heller i mit Blekhorn lade blive.
   Hvad Asgaards Guder frygted om vor Kriger
Traf rigtig ind. I Stridens Hurlumhei
Saae han sig tvungen til, paa en og anden Maade,
For Næbbet des beqvemmere at raade,
At lade Drikken gaae sin Vei.
Han valgte, siger Fablen, to;
Reent ud, o Muse! sig dem ikke!
Sligt kan sig ei for peene Piger skikke.
En Regel siger Nei, en anden siger Jo:
Naar man er uvis om, af yderlige to
Hvem man stal troe,
Saa gier man allerbest, naar man seer dybt i Tingen;
At troe slet ingen.
Kort sagt, jeg ikke ret fortælle gad,
Hvordan i denne Sag <b>Gud Odin</b> bar sig ad.
Nok, at han Drikken lod i Karrene nedglide, —
Og den som meer derom vil endeligen vide,
Kan læse det ret net og peent paa Fransk,
Naar han paa Siden, som i Noten staar, vil kikke
I Herr Mallets <i>Mythologie celtiqve<note>* See <i>Monumens de la Mythologie & de la Poesie des Celtes, pag. 129.</i></note>,
Det klinger ikke nar saa smukt paa Dansk.
I tvende Kar paa saadan Maade flød
Den af hin Viises Blod og liflig Honning
Snildt blandede guddommelige Miød,
Som før bevogtet af Uskyldighedens Dronning
Laae skiult i Dovres Marmor Skiød.
   Gud <b>Odin</b> saae sig ei saa snart fra Byrden frie,
Før krumme Næb beviser Suttungs Bryst,
At al hans Styrke, Snildhed, Koglerie
Forgieves er i Gudedyst,
Han hakker det saa dybt i Troldens sorte Lever,
At Blodet strømmer ud af leede Krop,
Og Bravo-Raab fra Asgaards Guder svever
Til den guddommelige Seirer op.
Soel, Maane, Stierner komme nu tilbage
Med festlig Gratulats for seierkronte Helt.
Forfulgt af Tordner flyer med tunge, svage
Forknuste Vinger Trolden; huult og salt,
Svøbt i en giftig Skye med rædsomt Bulder
Han hylende bag Nordens Pol nedruller
I Polen, som det Troldpak mylrer i,
Det <b>Asgaards</b> Guder fordum ei gad lide,
Og derfor slængte ned i hæslig Qvide.
   See her Oprindelsen til al den Poesie
I Vesten, Østen, Syden, Norden,
Som moerer, kieder, nytter, skader Jorden!
I disse tvende Kar, det eene saare stort
Og let at komme til, det andet meget lille,
Laae nu Herr <b>Suttungs</b> Drik deelt i forskiellig Sort,
Alt efter den forunderlige Viis,
Hvorpaa sig <b>Odin</b> fra den maatte stille,
For ei at give sig og den en Trold til Priis.
Den vise <b>Qvasers</b> Blod med Honning blandet lærer,
At sundt med sødt en Digter blande maae
I Bægeret, hans Sangerske frembærer,
Hvis han sit høie Kalds det store Maal vil naae,
Det store Maal, at danne, mens han fryder,
Det unge Hiertes Vox i Musens varme Haand,
Indmoere Klogskab og fremkildre Dyder
Umærkelig i den beruste Aand.
Til dette Kald blev <b>Digter-Miødden</b> blandet
Og smagtes ingentid af den, der føler andet.
De <b>tvende Gratier,</b> som vogted denne Miød
Foreened i den yndige <b>Gunløde,</b>
Hvis hulde Gunst vor Eventyrer nød,
Før denne søde Drik hans Læber nøde,
Har vise Fædre malt, som evig smukt Exempel
Paa Veien man skal gaae til Poesiens Tempel.
   Ved Foden af et Bierg, hvis Top til Himlen naaer,
Det <b>store Kar</b> i lave Slette staaer,
Den Drik, som fylder det, kun deri ligner Miød,
At den for hvem, som drikker den, er sød,
For Resten er den smudsig, sort og vandet —
Kort: saa modbydelig, at den som fik
Kun mindste Dryp af den modsatte Drik
Ei nævne kan hvormed dens Gift er blandet;
I Taagen, som uddunster af dens Bærme
Sees daglig Millioner Giester sværme.
   Men høit paa Fieldets stiernekronte Top,
Hvor kun Natur og Kunst med Flid kan klavre op,
Staaer i et <b>lille Kar</b> den ægte Digter-Miød;
Klar, reen som Æther, ikke alt for sød;
En liflig qvægsom Duft den rundt omkring sig spreder,
Som skaber Mod i unge Krigsmands Bryst,
Og Dyd i Pigens Barm, og allevegne Lyst;
Reen ubesmittet Lyst, som Viisdom selv tilstæder.
Men lang og steil og tornefuld og haard
Er Veien til den høie, lyse Throne,
Hvorpaa dens glimrende Erobrer staaer,
Og famler efter Evighedens Krone.
Uagtet Lamper glimre hist og her,
For Vandreren paa rette Vei at lede,
Saa kommer han dog tit en Klippekant for nær,
Og, bumps, saa ligger han igien dernede;
Hist, skrækker ham den lange Vei, som bringer
Ham til en nye, naar reent han troer den endt,
Hist Synet af hans Formands knuste Vinger,
Og hist og her en høvdløs Recensent.
   Af eet af disse Poesiens Kar
Har alle de Poeter, kiere Læser,
Som ere til, som kommer, og som var,
Øst godt og ondt, Moraler og Fadæser;
Een drak af dette, een af hint,
Og een og anden af dem begge to,
Adskillige drak saare fint,
Og somme drak prestissimo.
   See Grunden her til Forskiel paa Poeter,
Hvi sande store sees saa sielden som Cometer,
Mens sande slettes Navn er altid <b>Legio;</b>
Thi til det store Kar kan alle komme,
Som veed paa een og anden Viis
At trodse Folks, Fornufts og Smagens Domme
Og Frue Kritikens Riis.
Af dette Kar har for og bag i Tiden
Bestandig drukket Millioner Mænd,
Hvis Navne, Værker krøb for længe siden
Ind i det Nul, som fødte dem, igien;
Og Musen gyser ved dem Dag fra Dag at skue
Formeered' i en rædsom Proportion
Det skielvende Parnas med Undergang at true,
Hver stormende dertil paa sin Façon.
   Faa, men des større, seer man deres Navne,
Som drak og drikker af det ægte Kar,
Som naae det store Maal, fornøiende at gavne;
Men iblant dem, som deraf drukket har
Fraførste Gang til nu, drak ingen meer
End Evighedens straalende <b>Homer;</b>
Ham fulgte Grækenlands og Latiums de store,
Udødelige Mænd, hvis Værker nytte, moere,
Hvis Læsning drager flere i samme Fied
Paa Veien til den lyse Evighed.
Ei Musen vil i chronologisk Orden
Opregne hver, som drak deraf især,
Hvis ærefulde Navnes lyse Hær
Fra Syden straaler mod vort Norden —
Kun Eder Tre, som drak af denne Miød
Allene meer end alle hine nød,
Hvis Minde Jorden evig hellig være:
Dig store <b>Schak'spear!</b> Britterlandets Ære,
Hvis mageløse Skaber-Phantasie
En digtet Verden fremgaae bød, hvori
Den virkeliges Himmel-Helved-Syner
Med kildrende, med ængstende Magie,
Om Hiertet smiler og om Hiertet lyner;
Dig, <b>Klopstock!</b> som den tunge Støvets Træl
Til Lysets Throne laaner Engles Vinger,
Og lænkeløst den himmelrykte Siel
I Selskab med Udødelige bringer;
Og <b>Wieland!</b> dig, som den beruuste Aand
Til Skiønheds Helligdom paa Roser leder
I Gratiernes Dands ved Amors Haand —
Kun Eder, Digterfieldets Fyrster! Eder,
Hvis Navne mørkne selv den glimrende Homer,
Saae Musen, mellem nye Tryllerier
Omtonet af uhørte Harmonier
Deraf saa vældig drikke, at til fleer
Der intet skulde blevet nu tilbage,
Hvis ei den Egenskab var givet denne Drik,
At, lig et Hoved paa Alcidens Drage,
Nye Miød sprang frem i samme Øieblik.
   Og havde Skiæbnen blot forundet mig
Det halve af den Miød den gavmild skienkte dig,
Min ædle <b>Pram,</b> de Danske Musers Ære!
Hvor vilde jeg da vis paa Digter-Krandsen være!

T:Thomas Moore
U:Eller Venskabs Seier over Kierlighed
F:Vee! tretten Gange vee det Øieblik
SIDE:150-166
VARIANT:baggesen2001121510

Vee! tretten Gange vee det Øieblik,
Hvori jeg første Gang det Indfald fik,
At rime!
Vee! tretten Gange vee den Tyge Brahes Dag,
Da noget (ganske vist en Dievel) lumskelig
I Øret hvisked' mig:
<small>"At qiøre Vers er ingen Sag!"</small>
Jeg siden ei har havt en rolig Time.
   Jeg, som har røbet nys paa langs og tvers
Min unge Muses Vildskab, snart i lange,
Snart korte, snart i vide, snart i trange,
Og overalt i lovlig slette Vers,
Paa samme Farvand atter mig begiver.
En Søemand tit i Havsnød sværger paa,
I Hastighed ei meer ombord at gaae,
Og næste Dag fra Landet atter driver.
Lig ham jeg krydser, driver, legger bi;
Min Fabel er det Skib jeg sidder i;
Mit Vildskab er den Vind, som blæser stik imod,
Og, om jeg paa mit Hoved stod,
Kan jeg dog ei til Skuden sige:
Gaae Skude! gaae mod Vinden ganske lige!
   Hvi vil jeg seile da? Spørg Skiebnen, kiere Ven!
Man staaer mod alle Ting, kun ei mod den.
   I Gaar jeg ganske fast mig foresatte,
At byde Skiebnen Trods, og svor, til evig Tid
At aldrig vilde mindste Vers forfatte,
Knap Epigram engang, trods al den Flid
Hver Nar sig giør, der gaaer forbi mit Kammer,
For mig at narre til at giøre Epigrammer.
I Dag, jeg veed ei selv hvordan min Pen
Gaaer paa Papiret alt sin skiæv Gang igien.

<nonum><center>---</center></nonum>

Der var en Mand i Engelland et Sted,
Jeg husker ikke hvad han hed,
Naturligviis han hed vel sagtens noget —
Dog, da jeg holder det for baade Synd og Skam,
At snakke om en Mand, og ikke nævne ham,
Saa sætter jeg, at han hed <b>Lovingham,</b>
For ei at snakke ganske hen i Taaget.
Den samme gode Mand var frie
For Bryderie
Med ellevte December, og Patroner,
Og Verter, som Herr <b>Pips,</b> der vil betales strax,
Og slige skrækindjagende Personer,
Som, for Exempel, de, hvis Vaaben er en Sax,
Som skaber Mennesker, men dræber dem igien
Med Regninger paa Skabelsen,
Og de, som springe rundt omkring paa Luur,
For reent, som oftest, at annihilere
Den sidste Stump af Skræddrens Creatur;
Han reent var fri for dem og mange Flere,
Der med og uden Skiæg,
Saa mange Siele dividere —
Og levede som Blommen i et Æg.
   Jeg ønsker meget hiertelig,
At det gik ligesaa med mig —
Nu, Herre Gud! det gaae nu, som det kan!
Igien til vores lykkelige Mand.
   Maaske man tænker, dette skulde være
Det hele Malerie paa hans Lyksalighed?
Man tænker feil; thi Penge ere
Aldeles ikke nok til Sindets Rolighed,
Og uden den — Farvel! Lyksalighed.
For Guld man kiøber galoneerte Klæder,
Og Hofmænds Buk, og knibske Pigers Skierts,
Og Vittighed, og Dyd, og fine Sæder,
Og Himlen selv i sultne Skaldes Vers;
Men troe mig, aldrig, aldrig — rene Glæder.
   For ei ham selv, (som tidt, desværre! skeer)
Men for hans Lykke her at krone,
Gav Himlen ham en meget deilig Kone.
Mærk vel, jeg mener her ved deilig meer
End alle Træk af Venus Erycine,
Det deilige, som ikke taber sig,
Og eene giør en Mage lykkelig,
Den ømme, gode Siel, som møder mig
I hvert et Blik af min Palmine.
Nu som den eene veed, den anden slutte kan,
En Pebersvend af Guld bær ikke Vand,
Bar han endog St. Pavens Trippel-Krone
Imod en Mand af simpel Jord, som kan
Fra Soel gaaer op, til Soel gaaer ned,
I uafbrudt lyksalig Kierlighed
Omfavnes af saa elskelig en Kone;
Men ak! fra den Tid af, da vores første Fader
Bar sig i Paradis netop saa daarlig ad,
Som hver iblandt hans Afkoms Myriader
Fra Sem og til den Søn, jeg ønsker dig, Palmine!
Sig havde baaret ad,
Fra den Tid Roser groe blandt Torne, Fryd hos Pine,
Og nu, da Nøisomhed er reent fra Jorden veget,
Forjaget af de nye Nødvendigheders Hær
Til ret at være lykkelig, desværr’!
Udfordres meget, overmaade meget.
Vær æret, viis, og riig! Tryk til dit Bryst
Den yndigste blandt alle Jordens Koner,
Se hende lide, du er uden Trøst,
Viis, æret, elsket, Mand paa Millioner!
Døm aldrig nogensinde den og den
At være ganske lykkelig, min Ven!
Den rige <b>Claus</b> har selv imellem Hovedbrud;
Ei skue vi det Kryb i vore Haver,
Som volder, Planter, Blomster, Træer gaar ud,
Og ingen seer den skiulte Orm, som gnaver
Dens Siel, hvis Klædebon med Diamanters Lyn
I Dandsens lette Sving forblinder Pøblens Syn.
Hvor mange tunge Suk i skiulte Vraaer lød!
O! mange Taarer blot i Maanens Paasyn flød
Fra deres Øine, som med kunstig muntert Smil
I Selskab skiule maae, blandt tankeløse Daarer,
Den giftige, den dødelige Piil,
Som Hiertet uophørlig saarer,
Og saarer tidt saa dybt, at kunstig Munterhed
I dyb Fortvivlelse for evig sænkes ned;
Vor Lod det engang blev paa denne Jord at græde,
At blande Smil med Suk, og vexle Sorg med Glæde —
   Sandt nok, hvad før jeg troede, nu jeg veed:
Lyksalig Elskov blev fra Himlen sendt herned,
Som Støvets allerstørste Herlighed;
Men Himlen gav det naadig een endnu,
Som kappes om med hiin, hvem Prisen skal tilhøre,
Som for min Mand ret lykkelig at giøre,
Jeg her maa lægge til endnu:
Han havde det, omsonst saa Mange søge
Fra <b>Callundborg</b> til <b>Kiøge,</b>
Og altsaa, haaber jeg til <b>Siellands</b> Ære,
Hvor skal det være,
Det, som man næsten aldrig har paa Thronen,
Som Manden ikke altid faaer med Konen,
Den Skat, som alle Tab erstatter os igien,
Kort: en fornuftig, dydig, trofast Ven.
   Hans Navn er glimrende blandt mange store,
Og til vor Tid endnu bevart;
Herr <b>Bayle</b> siger tydeligt og klart,
At denne Ven hed <b>Thomas Moore.</b>
   Herr <b>Lovingham</b> var Fader til to Piger,
Den yngste var saa smuk, at det, som <b>Naso</b> siger,
Var en formastelig Forvovenhed
At prøve paa, fuldkommen at afridse
Blot hendes allermindste Fingerspidse,
End sige hele hendes Deilighed.
Den ældste, <b>Fanny,</b> derimod —
Jeg siger ikke meer, jeg nødig vil umage
Mig med at male sligt,
Som udført nok saa mesterligt
Dog ingen Moders Siel i Verden kan behage —
Nok sagt, at <b>Fanny</b> ei var nær saa smuk, som god,
Og contrasterede med Spøgelser især
Deri, at hine meest i Mørke skyes,
Som farlige at komme nær,
Hun derimod var skrækkeligst ved Lys —
For Resten manglede hun ikke Vid,
Og man paa hendes Dyd ei noget kunde sige:
Kun, at hun ei fra Arrilds Tid
I Grimhed havde havt sin Lige,
Og fik den heller ei, før Tydsklands Poetinde<note>* Madame <w>Karschinn.</w></note>
Til sommes Lyst og andres Skræk blev til,
Der, hvis man ellers kan og vil
Til somme Kobberstykker fæste Troe,
I Grimhed kunde gaae for To.
   Forældrene var’ ei ved denne Forskiel blinde;
Vel knurrede de ei mod Himlen for en Torn
Blandt tusind Roser; men skiøndt deres Dyd
Forbød dem Knurr, tillod den dem at græde;
Det Huus, som et Par Aar tilforn,
Før Kopper kom derind, et Tempel var af Fryd,
Blev nu Melancholiens Sæde.
   Herr <b>Moore</b> kom saa tidt, som Ven, i Huset,
At han omsider gik som Elsker ud.
Den yngste Datter giorde Hov’det kruset
Paa Manden og den kiære Elskovs Gud,
Saa vældigen beskiød ham Skud i Skud,
Til han omsider blev som helt beruset,
At ønske: Gid den Pige var min Brud!
   Men Timerne — den første Kierlighed
Giør Maaneder til Timer, som man veed —
I Elskovs Sukke sødt for <b>Moore</b> sig bortliste,
Han i sin Tummel dog sin Ven bestandig seer,
Og seer ham med Forundring meer og meer
Sin fordums Munterhed at miste.
   "Min Ven! - udbryder han engang
Spadserende med <b>Lovingham</b> allene,
Mens Vestenvindens Dands i Bøgens Grene
Til Bækkenes Musik og Nattergalens Sang,
I Aftenens høitidelige Scene
Dem begge To til Følelser indbød;
Men, som sædvanlig, hver til sine —
"Min Ven! hvor smiler Aftnen yndig rød!
"Men denne mørke, kummerfulde Mine
"Forraader, at den smiler ei for dig —
"Og taus du nærer denne skiulte Smerte;
"Udøs for mig, min Ven, dit hele Hierte!
"Hvo veed, maaske jeg var saa lykkelig,
"Om ei at hæve, dog at lindre
"Din Sorg; o Ven! den halv tilhører mig,
"O lad mig dele den, o! nægt mig ei den Lyst!
"Udeelt forstørres Sorgen i vor Bryst;
"Men deelt i Vennefavn den altid bliver mindre.” —
   Den Form, i hvilken alle Andre svare,
Naar de blier spurgt om Ting, de ei vil svare paa,
Blev brugt af <b>Lovingham;</b> for Tid at spare,
Jeg altsaa videre vil gaa.
   En Maaned eller to gik hen som saa.
Kied af tilsidst sin Ven at plage
Vor <b>Moore</b> taug; men blev, som før, hans Ven;
En gammel Mode, som er nu af Brug igien
I vore Dage.
   "Tag, Himmel, tag igien den Rigdom, du mig gav!
"Giv mig for dette Slot en ussel Hytte,
"Og Plads ved samme til en Grav!
"Jeg ønsker intet meer; mig intet meer kan nytte.
"Den Engel, du mig gav, til Livets Lyst,
"De to, jeg faderlig saa tidt har kyst,
"Den Ven, jeg trykker tit fortrolig til mit Bryst,
"Vist ville glade med mig alle flytte;
"Tag, gode Himmel, tag alt andet, hvad du vil;
"Men giv min Datter, giv min elskte Mage,
"Giv mig den Roe, den tabte Roe tilbage,
"Som døde med min <b>Fannys</b> skiønne Smil!”
Saa lød blandt Skovens melankolske Bøge
Paa Steder, som man pleied' ei at søge,
Den ømme Faders Sukke, ofte nød
Han der en Lindring i, at bittre Taarer flød;
Tit blandtes der hans Suk med Philomeles Klager
Tit gik han der, og sine Hænder vred.
   Engang det Hændelsen behager,
At sende <b>Moore</b> hen til samme Sted.
Skiult hører han hvert Ord fra Lunden næst derved;
Tungt falder hvert paa hans venskabelige Hierte;
Useet erfarer han nu Grunden til hans Smerte,
Og ubemærkt sig atter lister bort.
   Men da den ædle Tid lister ogsaa med,
Saa vil jeg nu for Alvor være kort.
   Den næste Dag man <b>Thomas Moore</b> saae
Med splinternye Silkestrømper paa,
Med Chapeaubas, med Kaarde og deslige,
I Frierstilling for Herr <b>Lovingham</b> at staae:
"Min Ven! jeg kommer — og jeg har den Ære,
"At komme, saasom — eftersom — og” — "Kiere!
Hvortil de Complimenter? Hvi saa peen?
Dog, ha! jeg gietter alt, hvad du vil sige —
Om her i Stuen var nok een,
Min Datter, skadede vel ei saa lige —
Maaske da Tungen bedre kom i Gang,
Og din Prolog blev noget mindre lang?
Jeg veed det alt; tænk ei, at dine Blikke
Blev ubemærkte! tænk og heller ikke,
At dine Suk for hende ind i eet,
Og atter ud af andet Øre foere!”
   "Min Ven, udbrød den ædle <b>Thomas Moore,</b>
"Det glæder mig, at du har seet,
"Hvad falsk Undseelse forbød mig før at sige;
"Jeg derved altsaa spare kan
"En Hoben Sving og gaae lidt mere lige;
"Din ældste Datter har, jeg veed ei selv hvordan,
"Saaledes meer og meer mig rykket hen til sig,
"At jeg i Dag maa sige dig:
"Jeg kun ved <b>Fannys</b> Ja kan blive lykkelig.” —
   Man let kan tænke sig ved denne Leilighed
Herr <b>Lovinghams</b> Forundring, Studsen, Glæde;
Men ei saa let den Guddoms Fryd, hvormed
Vor <b>Moore</b> saae sit Værk. Saafra sit Himmelsæde
Nedsmilte fordum Kiempernes Betvinger
Til <b>Baucis</b> og <b>Philemons</b> Fryd.
Kun den hvis Siel sig op til Himlen svinger
Med stadig Flugt, og stolt og seierrig
Seer Mængdens<note>Mængdens] Mægdens</note> Spot og Fordom under sig,
Kan tænke Datteren af dig.
Guddommelige Dyd!
Den himmelreene Lyst, at skue Brødres Glæde
Kiøbt med sin egen Qval. Kun Dydens Ven,
Hvis ædle Bryst var aldrig Lastens Sæde,
Kan tænke den.
   Den sande Dyd til intet fremmet trænger,
Den er, som Elskov, selv sin egen Løn
Til den Termin, da Had og Spot ei længer,
Skal følge dens miskiendte Søn.
Lad Dyds og Elskovs Følelser regiere
Selv ubelønnede, bestandig i dit Bryst!
At elske, troe mig, altid sødt vil være!
At giøre vel, vil stedse blive Lyst.
   Men, ak! kun een og anden Tillid fæster
Til denne Sætning. Tag Belønning bort,
Saa mister snarlig Dyden sine Giester,
Dens Tempels Tilløb bliver ikke stort —
Den Mening har desværre mange fleer.
For altsaa Mængden at faae tilfredsstillet
Ved min Historie, jeg burde vistnok her
See til at faa en lille Fee i Spillet,
Hvis en slog ikke til, den hele Hær;
Og saa ved sammes Hielp, i sidste Scene,
Naar Helten med sin Brud fra Brudeskamlen gik
Faae Englands <b>Karschinn</b> i et Øieblik
Forvandlet om til Albions <b>Helene.</b>
Men det maae være nok for denne Gang;
Der gaaer for megen Tid til de Spektakler.
Tilfreds med blot at have viist, i Sang
Jeg ogsaa kunde hitte paa Mirakler,
Jeg ender med at sige kortelig:
Frue <b>Moore</b> blev sig selv bestandig lig;
Men hendes milde Dyd, forenet med Forstand,
Den ømme Følelse, den takkefulde Varme,
Hvormed hun følte sig i sin Tilbedtes Arme,
Den Omsorg for ham idelig at fryde,
De hede Taarer, som i Strømme flyde,
Naar han er ikke glad, den Fryd, som hviler
Paa hendes hele Siel, saasnart han smiler,
<b>Tid, Vane,</b> disse sande <b>Feer</b> eene
Vor <b>Fanny</b> giorde snart til en <b>Helene,</b>
Og <b>Moore</b> til den lykkeligste Mand.

T:Kallundborgs Krønike
U:Eller Censurens Oprindelse
F:Den hele vide Verden veed
SIDE:167-202

Den hele vide Verden veed —
Ved hele Verden, Notabene!
Poeter i Særdeleshed
Syv, otte gode Venner mene,
Jeg traver i Poeters Fied,
Og altsaa: hele Verden veed,
At for umaadeligen længe siden,
Da Kronprinds <b>Humble</b> selv var ganske liden,
En Hest i <b>Kallundborg</b> Borgmester blev,
Som Peer sig kaldte, Peer sig skrev;
Sit Tilnavn kunde han aldeles ikke lide,
Og Fornavn var paa den Tid ingen Skam —
Hvad om den hele Verden fik at vide
Lidt meer om ham?
   Det gaar Skribenten, der giør Verden Cuur,
Naar Verden tier stille som en Muur,
Aldeles som en anden Frier:
Han troer, at man samtykker, naar man tier.
Den sidste feiler gierne meget lidt;
Den første tidt.
Maaske jeg og mig her for meget lover -
Men hvad? den vinder ei, som ikke vover.
   Saa hør da min Fortælling, lille Jord,
Og ryst og bæv med alle dine Throner,
Og alle disse Hof-Cameleoner,
Som vrimle rundt derom, fra Syd til Nord!
Thi stor er Tingen, som jeg taler om,
Og større Manden, fra hvis Bug den kom,
Da Kundskabs Straaler i dens Skygge døde —
Jeg siger Bug; thi ingen Hierne var
Vidtløftig nok, den Sag er soleklar,
Til dig, o Kiæmpe! dig, Censur! at føde!
   Frygt ikke, Læser, denne Hæftighed
Skal vare hele Tiden ved!
Det var et lille Glimt af Pieriden —
Ved en og anden Leilighed
Jeg bliver vel i Hovedet lidt heed;
Men sagtnes efterhaanden siden.
<nonum><center>---</center></nonum>
   I Konning <b>Dans</b> for længst henfarne Dage
Var <b>Kallundborg</b> en ganske anden Stad
Der var en mægtig Hob, jeg veed ei hvad,
Hvoraf der meget lidet er tilbage:
Der gaves Folk, som kunde færdig Jydsk,
Lybsk, Holsteensk, Hollandsk, Flamsk, og Tydsk;
Ja Kræmmere, som havde Been i Panden,
Og blot ei Horn — som kunde tviste med
Achill og Don Qvixott’ i Tapperhed,
Og gave Lybeks sorte Tavle Fanden;
Pastorer, som holdt Troen reen og puur,
Og jog', ved Hiælp af Aandens Naade-Gave,
Hvert Kiettersviin af Helligdommens Have,
Som, for dens Peberrødder at opgrave,
Sig sneg deri saa lumsk omkring paa Luur.
Studenter, som for nogle faa Rosiner
Forklarte hele <b>Curtius</b> paa Jydsk,
Og Skriverkarle, som med lærde Miner
Endog Aviser tolked' ud af Tydsk;
For hvilke Læsning, selv i velske Bøger
Var ingen Konst —
Ak! slige Folk man der vel nu omstunder søger
Omsonst.
   Blandt mange flere Herligheder,
Som jeg vil springe reent forbi,
Var og i Kallundborg et <b>Trykkerie,</b>
Som den Tid fandtes næsten ingen Steder;
Ja, somme holde for (og rimeligt det er),
Den skadelige Konst at trykke Bøger,
Er egentligen først opfunden der
Af en fordømt Knapmager <b>Tøger,</b>
Som Fanden tog engang paa Veien til <b>Corsøer,</b>
Liig Doctor <b>Faust</b> en Tid derefter —
Og, som ved slige Folk han altid giør!
Beviis herfor er over mine Kræfter;
Jeg hader al Slags Klammerie —
Nok, at der den Gang var, som sagt, et Trykkerie.
   Men Trykkerie er Eet, og Trykkerie er To!
I den Fald <b>Kallundborg</b> var et <b>Geneve:</b>
Man tænkte hvad man vilde, skrev i Roe,
Og Skrifter ubedømte trykte bleve.
Man derfor og fornam, at meer og meer
De gamle Hexe svandt med deres Herre;
Af Haandverksfolk blev efterhaanden fleer,
Og Tiggere hver Løverdag blev færre;
Thi Konster, Videnskaber voxte frem,
Og Klogskab i hver Næringsvei med dem;
Man boede mageligt i nette Huse,
Som, for det meste, stod i lige Rad,
Man spiste god og vel tillavet Mad,
Og drak sin Miød af skiønt glaseerte Kruse.
Aar efter Aar den meer oplyste Stad
Blev smukkere. Rundt om dens venstre<note>venstre] vestre</note> Side
En Skov af Skibe saaes, opfyldte med
De fierne Jordens Egnes Herlighed.
End skiønnere man saae mod Østerlide
Det velopdyrkte rigdomssvangre Land
At prange, lig et Strøg af lutter Haver,
Med alle Jordens moderlige Gaver.
   Saaledes overalt paa Mark og Vand,
I Husene, paa Torvet, og paa Gaden
Var nyttig Flid; og Ploven, Aaren, Spaden
Knibtangen, Øxen, Naalen, alt blev brugt
Med mærkeligen meer og mere Frugt.
Meer ordentlig gik Sagerne til Tinge;
Meer ordentlig i Kirken Sangen gik;
Man hørte bedre Byens Klokker ringe;
Kort alt — endog de Halte bedre gik -
Men rigtig nok man stundom fik at læse
En lille Vise, trykt i dette Aar,
Som rynked' hist og her en fornem Næse
Vor Herre veed hvorfor;
Og rigtig nok (thi lyve vil jeg ikke)
Kom ud engang en atheistisk Bog,
Hvori Forfatteren til Punkt og Prikke
Beviste, "den var ikke rigtig klog,
"Som troede, Jorden sad og Himlen rendte —
"Saa stor en Høflighed” (Gud frie os! hvilke Ord!
En Gysen giennem Præst og Præstedeien foer)
"Man ikke,” sagde han, "af Himmelen maa vente.”
   Klog over det, som skrevet staaer,
Bør ingen from, retsindig Christen være!
Og <b>trykke</b> Bøger, hvor det gaaer,
Er egentlig dog intet andet, Kiere! —
Saaledes raisonnerte den og den,
Som var i Troen nogenlunde kræsen;
Særdeles <b>Præsten</b> og <b>Borgmesteren</b>
Led ingenlunde dette Trykkevæsen,
Som, sagde de, var Aarsag i,
At Vantroe, Svir, og Horerie,
Og Kiettermeninger, og Poesie,
Logomakie, Astronomie,
Og, frem for Alting, Atheisterie
Fik Overhaand i alle Byens Gader,
Ja selv i Herrens Huus, skiøndt det utroeligt lader,
Saa stærkt, at Folk henslumred' mangen Gang,
Naar Prækenen var blot tilbørlig lang
Endogsaa paa de lave Stolestader.
   Imidlertid gik Pressen lige fuldt.
"Lad dem kun smøre, de profane Hunde!
Saa længe vi, trods deres tappre Sult,
I vore Kanapeer rolig blunde!”
Saa tænkte Byens Fædre — men, o Vee!
Vee! vee dig, <b>Kallundborg!</b> din lærde Hæder
Skal snart fordunkles! Dumhed snart skal lee
Paa den Ruin, hvor alt Minerva græder!
   En Dag (saavidt jeg veed, en Hundedag)
Borgmesteren sad i sin Stol, hvis Arme,
Hvis magelige Sædes lumre Varme
Min skrøbelige Geist er alt for svag
Til at beskrive ret; elastisk hæved'
Den kielne Duun dens silkebløde Barm,
En Duft, som slukte strax hver Glimt af Harm,
Omkring dens tause Damask døsig svæved' —
Kort: dypped' jeg i <b>Lethe Qvæders</b> Pen,
Og skrev paa Valmu Dag og Nat med den
Jeg kunde den ei søvnig nok afmale —
Desuden var maaske min Stræben her
Reent overflødig; thi desværr’!
Maaske min Læser ligger alt i Dvale.
O! skyd, i saa Fald, Skylden ei paa mig;
Men blot paa Stolen! —
   Med den dybe Mine,
Som for en saadan Mand kan skikke sig,
Hvis rummelige Mave faderlig,
Maae giemme hele Byens Fryd og Pine,
Sad den Velviseste. Den Roelighed,
Den philosophiske Dybtænksomhed,
Og overvættes store Sielefred,
Man seer paa Dalens fede Konges Pande,
Naar han i Græsset sagtelig slængt ned
I Skyggen af et Træ, ved Kildens Bred
I Dyssen af de musikalske Vande,
Med vigtig Taushed tygger Drøv,
Sad paa hans store purpurrøde Næse,
Hvor man med liden Møie kunde læse:
Siel! hold dig klogeligen i dit Støv!
   Som Soelen, naar den kobberrød fremstikker
Imellem tykke Skyer i taaget Rusk,
Saafremstak af Parykkens Bukkel-Busk
Hans Ansigt i en Damp af Portorikker.
   I slig Forfatning havde han for Skik,
At smøge sig i Slummer alle Dage,
Men hvordan det nu gik og ikke gik,
Saa vilde Søvnen ei i Dag behage,
Paa Pibens Vink at nærme sig som før;
Han røg, og røg igien, og røg sig ør;
Men intet Blund han fik, end sige Slummer —
(Ak! ingen Dødelig er frie for Kummer!)
Liig Kong <b>Asverus</b> lod han hente da
Den gamle store Stadens <b>Chronika,</b>
(En Bog, fem Gange tyve Vintre gammel,
Der ellers brugtes for hans Søn til Skammel,
Og for ham selv, at løfte til Motion)
Hvoraf hans Kone pleied' i slig Knibe
Mod Søvnløsheden Antidot at gribe,
Og forelæse ham saa stor Portion,
Som til forønskte Virkning at frembringe
Var nok. Som oftest var den Dosis ringe;
Thi dels Borgmesteren, for sin Person
Til snart at slumre var utrolig nem,
Og dels var Bogen til at assoupere
Fast ligesaa beqvem;
Men denne Gang hun maatte læse mere:
Hvad Ord for Ord, aldeles paa et Haar,
Som det i samme gamle Krønik staaer,
Jeg her min Læser trolig vil levere.
<nonum><center>* * *</center></nonum>
   "Den - hujus døde Christen Smed<note>* Den 28de, om jeg mindes ret; men hun sprag det over, fordi det var trykt med Rommertal XXVIII.</note>
   Den hele Bye til stor Fortræd;
   Han var en brav og nyttig Mand,
   Beslog en Hest med stor Forstand,
   Paa Laase giorde mange Sving,
   Slog Øier ud for ingen Ting.
   Gid hisset han ei saa maa svede,
   Som han har altid giort hernede!” . . . .
   "Endnu du sover ei, min lille Mand?”
Udbrød den standsende Borgmesterinde
"Nei! læs kun meer,” igientog han,
"Det vil sig haaber jeg paa Timen finde;
"Jeg ei begriber denne Søvnløshed;
"Nu vel! læs meer! bliv ved!” — og hun blev ved:
<nonum><center>* * *</center></nonum>
   "Vor Præst, som nylig var lidt svag,
   Blir feed og fyldig Dag for Dag.
   Han kan lidt meer end Fadervor,
   Og maner stærkt, som Ordet gaaer;
   Alligevel for Tyverie
   Den stakkels Mand er ikke frie.
   Forleden misted' han sin Hest.
   Vor Herre skaane kun vor Præst!” . . . .
      Borgmesterinden standsed her igien:
"Du slumrer ei endnu?” — "O nei! vist ikke!
"Jeg slumrer ei saa snart i Dag, min Fikke!
(Saa hed til daglig Brug Borgmestersken)
"Du nok kan mærke, naar jeg sover hen;
"Jeg snorker, som du veed; bliv ved at læse,
"Saa længe til du hør Signalet af min Næse.” —
Borgmestersken begyndte da igien;
Men sprang tre fire Blade reent forbi,
Som der var alt for meget moersomt i;
Man derfor eene hende Skylden give
Om Følgende lidt kiedsomt skulde blive:
<nonum><center>* * *</center></nonum>
   "Den Tyv, som stial Herr Nielses Hest,
   Blev greben sidste Mortensfest,
   Og bragt paa Stand for Magistraten,
   Som arresterede Krabaten
   Man kneb ham med saa megen Fynd,
   At han tilsidst tilstod sin Synd,
   Blev foresiunget, forelæst
   Af den sagtmodige Niels Præst,
   Og siden paa en Sluffe slængt,
   Kiørt ud, vendt om, berettet, hængt;
Men, som man snart vil mærke det,
Altsammen overmaade slet.
   Det henved Midnatstide var,
Og Maanen skinte ganske klar,
Og mange Stierner blinkte ned
Paa Marken og paa Tyven med;
(Thi Maanen seer paa slig Person
Saavel som paa Endymion)
Da kom paa Hesten, trap, trap, trap,
Jens Skovfogd ridende saa rap,
Forbi det gyselige Sted,
Hvor Dievle vogte, som man veed,
Trofæen for Retfærdighed.
Ret, som han rider bedst og seer
Ad Galgebakken til — hvad skeer?
En Røst, lig den af Belzebul,
Saa rædsom, underlig, og huul,
Ham brøler ud fra Galgen: "Stop!”
Og vips! foer Kolden i hans Krop;
Han skialv, som Esp, og i sin Skræk
Forglemte han at spore væk,
For i Gallop at komme bort,
Som jeg i hans Sted havde giort.
   Han saae, og lytted' nok engang,
Og nok et "Stop!” fra den, som hang;
Han slog et Kors, slog to, slog tre,
Men lige meget hiulpe de;
Han takked i en Bøn for Mad,
Men ihvor inderlig han bad,
Kom dog den samme Lyd igien
Fra Fandens nylig hængte Ven.
   Jens var for Resten ei Poltron,
Og hidtil aldrig kaldt Kujon;
Han tog paa sin Samvittighed
Det allerstørste Vangeled,
Og slog med det engang en Tyv,
Og kyste hele slige syv,
Som vilde plyndre lumsk hans Hiem;
Men der var ogsaa Liv i dem;
I denne Dievel derimod
Var intet uden bare Blod,
Og ingen, ingen Moders Siel
Kan slaae tilgavns en Død ihiel;
Selv naar han Græsset maatte bide,
Al Fordeel var paa Tyvens Side.
   Imens han raisonnerte saa,
Lod Tyven atter fra sig gaae
Endnu et Skraal, som vores Helt
Fandt mere liveligt end fælt,
Og som, hvordan det ogsaa var,
Den Ting ham giorde soleklar,
At der var Liv, et cætera,
Hvor dette sidste Skraal kom fra.
   Liv altid var Jens Skovfogd nok —
En levende Banditerflok
Han meget heller Spidsen bød,
End en, som, nok saa tam, var død;
Og derfor red han, hop sa sa!
Did, hvor den Lyd af Liv kom fra.
   "Hvordan,” udbrød han, "er det fat?
"Er du i Live Kammerat?” —
"Ja, skiær mig ned, o christen Siel!
"Jeg ellers hænger reent ihiel!” —
"Band paa, du lever, først, hvis ei,
"Jeg løber strax igien min Vei!” —
"Ja vist! i Dievels Skind og Been,
"Jeg lever! ja! den Sag er reen;
"Men lever bandsat, som du seer,
"Og døer, hvis — o! jeg kan ei meer” —
   Jens Skovfogd tænkte lidt sig om,
Og snart til sin Beslutning kom;
(Thi det er dog særdeles sødt,
At bringe Liv igien i Dødt.
Jeg troer, ved saadan Leilighed
Jeg og en stakkels Tyv skar ned.)
   Jens Skovfogd tog sin Tællekniv,
Og raabte: "Løb, og frels dit Liv!” —
Og ned sprang Tyven, lig en Kat,
Der lang Tid har i Tønden sat,
Naar Dragøes Helt med vældigt Drag
Den redder i et Seierslag. —
   Lig en forrykt, beskiænket Mand,
Som Glæden jager fra Forstand,
Han takked' ham, som gav ham Liv
Ved Mod og Kierlighed og Kniv —
Og Glæden af at giøre vel
Betog vor Jenses hele Siel!
"Løb,” sagde han, "af alle Kræfter!
"Og stiæl nu aldrig meer herefter!” -
   "Du gav mig Livet," gientog han,
"Kun for at døe paa nye, min Mand!
"Hvor skal i Nat jeg arme hen?
"Klyng mig i Galgen op igien!
"Forvildet, saaret, bange, mat,
"Man faaer mig letteligen fat,
"Hvis jeg til Morgen ei hos dig
"Maae lidet vederqvæge mig.
"Troe mig, det er en egen Sag
"At have hængt den ganske Dag!
"Lad mig udsove denne Skræk,
"Og pille mig i Morgen væk!
"Hvis ei, saa heller, kiere Ven!
"Klyng mig i Galgen op igien.” -
   Jens fandt den Sag ret rimelig,
Og sagde: "Kom da hiem til mig!”
Og tog ham bag paa Hesten rap,
Og red til Huset, trap! trap! trap!
   "Min Kone sover,” sagde han;
(En Helt er altid kierlig Mand)
"Giør derfor, Landsmand! ingen Larm.
"Men læg dig her, og sov dig varm!”
Og viste ham en opredt Seng;
"Sov vel! og ei i Drømme hæng!"
"God Nat!” og derpaa begge to
Sig sloge meget snart til Roe.
   Jens havde med fra Marked hiem
To nye Støvler, hængte dem
Paa Sengestolpen, hvor han laae,
Og faldt i Slummer strax derpaa.
   Vor Hængte med sin lange Hals
Var Søvnen ei saa let tilfals.
De Støvler fik han Øie paa,
Og meer og meer paa samme saae;
Han saae saa længe, saae saa tit,
At han til dem fik Appetit;
Han vel tillukked' Øiet; men
De Støvler lukked' op igien.
Og hvor han vendte Synet mod,
De nye Støvler for ham stod;
De blanke var, og uden Meen,
Og syntes giorte til hans Been —
Som Tyvs, hans eget gamle Par
I jammerlig Forfatning var;
Thi hvor kan Retten tænke paa
En Fyrs Forlegenhed som saa!
Man tror gemeenlig, een, som hænger,
Af alting mindst til Støvler trænger —
Han stirred' atter paa dem hen,
Og Rapse-Nykken kom igien:
<i>Naturam furca pellas ex,</i>
Hun kommer dog igien, den Hex!
Han saae paa dem, han saae paa sine,
Og tænkte: De skal være mine!
   Som tænkt saa giort! han listed' sig
Til Sengestolpen lumskelig,
Fik Støvlerne fra Knagen ned
Med al en Hængts Behændighed,
Og trak dem hurtigt begge paa,
Og vilde netop til, at gaae —
Da Jens, som vaagned'<note>vaagned'] vogned'</note> ved den Larm,
Fik i ham fat med vældig Arm:
"Fordømte Tyv! som, nyelig hængt,
"Er end med Tyverie befængt!
"Kom du fra Galgen før i Live,
"Du nu for Alvor hængt skal blive!”
   Saa sagde han, og trak ham med
Paa Marken ud: "afsted! afsted!”
Og puffede ham puf i puf,
Og puffed' af ham mangt et Uf!
Det gik saa tyst den hele Vei;
Thi skrige høit han voved ei,
Indtil de kom til Galgen hen —
Ved atter at beskue den,
Blev han, der Hest og Støvler stial,
Som han var ganske bindegal,
Og slog omkring sig, vildt og fælt —
Men Jens, som før er sagt, var Helt,
Giengiældte Fyrens blinde Puf
Med sikkre Slag, og i en Ruf
Han styrted' ham paa Jorden ned,
Og bandt ham med Behændighed,
Og klynged ham i Galgen op
Tilgavns, med ganske Siel og Krop:
"Raab nu, saa tidt du gider, Stop!
"Forsøg hver Lyd fra dig at give!
"Du tredde Gang ei hængt skal blive!”
   Det meget over Midnat var
Og Maanen skinte ganske klar
Og alle Stierner blinkte ned
Paa Marken og paa Tyven med,
Som hastig gav det sidste Suk,
Og mukked' siden ei et Muk -
Jens Skovfoged gik sin Vei igien,
Kom hiem, gik i sin Seng, sov hen,
Stod op, og Morgenen derpaa
Sig lod med ingen Ting forstaae.
   Aurora mellem Østens Høie
Kom i sit røde Skiørt og Trøie
Med gyldenstykkes Hue paa,
Og ligerviis paa Tyven saae.
Ved samme Tid en sort Krabat,
Som fuldt sig havde foresat
I Dag at ville staae sig brav,
Fordi han slemt i Gaar røg af,
Kom, henrykt i Qvintilian,
Og rendte paa Herr Urian,
Han standsed', studsed', da han saae
Ham med to nye Støvler paa,
Og tænkte stirrende: mon Fanden
End efter Døden rider Manden,
At selv i Galgen han ei kan
Afholde sig fra Natteran?
Gud frie os! "Stiæle Støvler hængt
"Er før ei seet, ja neppe tænkt!"
   Med disse Ord han rendte hiem,
Og raabte høit, hvor han kom frem:
"Den Tyv, som hængt i Aftes var,
"Et nyt Par Støvler stiaalet har!”
   Det hele Kallundborg kom ud,
Og saae det Syn; bevar' os Gud!
De gamle Støvler borte var,
I deres Sted han nye bar.
Man stirrede paa ham, som hang,
Man loe, man græd, man peeb, man sang;
Man giennemgik Physik, Moral,
Og Hypotheser uden Tal;
Kort sagt: Den hele By blev gal —
Men ingen kunde dog udgrunde
Hvor hængt man Støvler stiæle kunde?
   Man efter Præsten Nielses Raad,
Som selv begreb ei denne Daad,
Omsider Haabet reent opgav,
Om den at fatte nogen Tid,
"Før, som han sagde, bag sin Grav
Man kom til noget mere Vid.”
   Borgmester Ebbe derimod,
Som nok saa lidt deraf forstod,
Var ei saa rolig i sit Fag
Ved denne paradoxe Sag.
Han paastod fast med Mund og Pen,
At Tyven nok engang igien
For dette Ran afstraffes skulde;
Thi Tyverie er Tyverie,
Og Tyv bør ei gaa Ram forbi,
Fordi han ligger under Mulde.
I mangen Act i Folio
Man tvisted' contra, tvisted' pro;
Men kom med Sagen ei til Ende.
Man ved endnu med Vished ei,
(Thi saare lang er Rettens Vei)
Til hvilken Kant den vil sig vende." —
   "Hvad!” raabte vor Borgmester vild,
Og slog sin Pibe reent itu paa Kanten
Af Folianten,
"Hvad!” brølte han, "er det for en Pasqvil?
"Det mig skal ramme, som jeg hører —
"At lugte sligt er ingen Konst!
"Nu, ved min Mave! den fordømte Smører
"Skal ikke have smurt omsonst!” —
   "O Himmel!” raabte hun, og slængte Bogen
saa langt hun kunde, hen i Krogen;
"Du drømmer slemt, min lille Mand!
"Vaagn op, og kom igien til din Forstand!
"Og lad den fule, Smør og Sild, og Lugt
"Og alt det dndet fare! vaagn nu smukt!” —
   "Hvad drømmer! drømmer! drømmer! nei desværre
"Jeg fik et Blund, det ved vor Herre!
"For al den Skumlen, som du læste der,
"Det Frugten af den Hunde-Friehed er,
"Alt hvad man vil at kunne trykke!
"Fornam du ei, din Gaas! det hele Stykke
"Du læste der, var Skamskrivt over mig?
"Men det skal hævnes! troe mig sikkerlig!”
   "Men, lille Mand!” gientog med Smil Madammen
"Betænk, det er en grumme gammel Bog!
"Og det er trykt og skrevet alt tilsammen
"Før jeg og du blev født; betænk dig dog!
"Du har jo Støvler aldrig stiaalet!
"Du er jo hidtil ikke hængt, min Peer!”
   "Ja gammel hid, og gammel her,
"Den skal,” saa bandte han, "paa Baalet!
"Du dig kun lidt forstaar paa slige Ting;
"Jeg seer en Smule dybere; jeg veed
"Som Dommer, som Jurist om sligt Beskeed:
"Han mener mig med hele Magistraten;
"Jeg rigtig nok engang har hængt en Tyv,
"Trods ham og al hans skammelige Praten,
"Jeg kunde hænge slige syv,
"Og, hvis jeg havde ham saa sandt i Fælde,
"Ham selv i Midten, om det skulde gielde.
"Hvem anden mener han vel med den Mær,
"Som kom imellem nogle Høie
"Med guulrødt, eller brunrødt Skiørt og Trøie,
"Og gyldenstykkes Hue, noget nær,
"Hvem anden vel end dig? - Til Punkt og Prikke
"Han dig har malt, min lille Fikke!
"Hvem gaaer med gyldenstykkes Huer nu,
"Men røde Damask Trøier, uden du?
"Og, troe mig! med den Sorte, det er reent,
"Som han beskriver saa confus,
"Han har vor ældste Søn, vor Petrus meent,
"Som røg forgangen af med Nucleus.” —
   "Ja,” sagde hun, nu synes mig, min Peder!
"At jeg begriber, du har Ret.
"I Mænd dog Alting fatte kan saa let;
"Hvor er' vi Koner dog kun Faar mod Eder!” -
   "Desuden,” blev han ved, "jeg længe har
"Mig ærgret over det fordømte Væsen,
"At kunne trykke frit i hvad det var —
"Hvad kommer der vel ud af al den Læsen?
"En Skræder kan jo blive nok saa klog,
"Som jeg; kan mønstre mig og hele Staten;
"Kan trodse mig og hele Magistraten
"Ved Hjælp af en og anden lumpen Bog?
"Spørg kun Herr <b>Morten!</b> han med mig vil sande!
"Jeg tit har hørt ham Bøger at forbande;
"Han siger: det er lutter Satans Kram!
"Studeringer er kun for Folk, som ham,
"Der kan sin Hierne styre selv og raade,
"Og ved med Pønskningen at holde Maade —
"Og overalt — hvad Krøniken især
"Betræffer, slig en Bog er ikke værd,
"At være mere til, om ei for andet,
"Fordi den mig har skilt i Dag
"Ved Middagssøvnen — blot for denne Sag
"Den være skal til evig Tid forbandet!”
   Endnu før Soelens Nedgang blev sendt Bud
Til Præsten, som var stærk Zelot i Sagen;
Og under megen Raslen, Knittren, Bragen,
Blev Krøniken opofret Ildens Gud.
Med al Højtidelighed dette Væsen
I Borgemester-Gaarden foregik:
De tvende Byens Fædre stod' og saae
Med megen patriotisk Fryd derpaa,
Mens Røgen af den brændende Chronik,
Satyrisk selv i Dødens Øieblik
Dem begge To stak ondskabsfuldt i Næsen.
   Den næste Dag kom en Forordning ud:
"At alle Exemplarerne af samme
Opofres skulde Hævnens vrede Flamme,
Som lige skyldige” — med nok et Bud:
"At ingen, hvo det var, herefter mere
"Til Trykken maatte nogen Ting levere,
Det være, hvad det vilde, klogt og galt,
Philosophier, Eventyr, Moraler,
Ordbøger, Oder, Elegier, Taler,
Satirer, Fabler, Krøniker, Annaler,
Og andet sligt — med eller uden Salt —
Paa Jydsk, paa Tydsk, paa Holsteensk eller Flamisk
Ja Græsk, Sverinsk, Franzøsk, Mesopotamisk,
Før det af Byens Borgmester eller Præst
Var nøjegiennembladet, giennemlæst,
Og dømt, hvorvidt det Statens Tarv og Ære,
Og deres Bedste kunde tienligt være.”
   Saaledes for een Mands afbrudte Slum
Opofredes for evig hele Staden —
Man hørte i et sammentrænget Brum
Af Jammerskrig, hvorhen man kom paa Gaden:
"Ak! vi har mistet vort Palladium!”
   <b>Borgmestren</b> var, som han er nys beskrevet;
Som Censor kiender man hans Dygtighed.
Med Præsten <b>Morten</b> man, saavidt jeg veed,
Saa nøie hidtil ei bekiendt er blevet.
Jeg derfor af hans trufne Malerie
Vil give her, saa godt jeg kan, Copie —
Originalen hænger i Peer Paars -
Han stærk og fyldig var, og lidt til Aars,
Særdeles Kiender, frem for Alt, af Heste;
Men af sig selv, som Folk er fleest;
<b>Donat</b> og sligt, han engang havde læst,
Og glemt igien; for Resten, som den Bedste,
Han brægede for Altret; præked' blot
Et maadeligt Qvarteer, og dog saa godt,
Som nogen, fik sin Menighed i Slummer.
I Skriftestolen var han meget skrap,
Især mod dem, hvis Ofring var lidt knap:
"Den rette Vei til Himmelen er Kummer!"
Hans Mundheld var — og, som en Siele-Ven,
Han derfor rundelig uddeelte den
Med Lovens Straf, og Prophetiens Varsler,
Og skruppede de Døende med Klem,
Til Lægen fra hans Torden frelste dem;
I øvrigt: aad for fire, drak for fem
Ved alle Bryllupper, Begravelser og Barsler.
   Med disse Censor-Evner rustet ud
Han hialp Borgmesteren i at censurere
De sidste, svage litteraire Skud,
Som Rectoren, Conrectoren, og Flere,
Hvis Navne jeg ei her opregne vil,
(Tildeels dog Calvinister) af og til
Bad skielvende Borgmesters Pige, <b>Rikke,</b>
Igiennem Borgmestersken, Frue <b>Fikke,</b>
At presentere Borgemester <b>Peer</b>
Til naadig Dom.
   Omsider meer og meer
Man kiedtes ved, tidt uden Frugt, at tigge
Til Trykken saadant Privilegium.
Man tabte Vid med Modet og blev dum;
Og endelig man skrev aldeles ikke.
   Bestandig meer og meer svandt Staden hen,
Thi Muserne Censurens Sæde skyede,
Og Handel, Konster, og Fabriker flyede
Med dem i Hast til andre Kyster hen,
Hvor Fred og Friehed trygt de kunde nyde.
   Den hele By blev fyldt med Graad og Sorg,
Ja! græd, ulykkelige Kallundborg!
Vee! Vee! Dig, arme Stad! din lærde Hæder
Er nu fordunklet! Ignorance leer
Paa den Ruin, hvor Kundskab hungrig græder!
<nonum><center>---</center></nonum>
   Historien vist lære kan enhver,
At vi har Trykkefriehed her;
For Resten seer jeg ikke paa min Ære!
Hvad andet man af samme skulde lære.

T:Constance
U:Eller Amors Hevn
F:Paa Yderdelen bør man ingen troe
VARIANT:baggesen2001100313
SIDE:203-232

Paa Yderdelen bør man ingen tro.
Tit bærer Viisdom Dumheds Stempel,
Tit, hvad man leder om i Folio,
Staar i en Duodez. <b>Cupido,</b> for Exempel,
Hvis man kan lide paa de Krøniker, vi have
Om hans Spilopper, Rænker, Strikker, Skud,
Saa, skiønt Personen paa Charlottenborg ser ud
Som een, der nylig har begyndt at stave,
Beviser han, trods hver langskiægget Gud,
Med tusinde Mirakler Almagts-Evner,
Hvoraf hans Velærværdighed,
<b>Boccaccio</b> særdeles mange nævner.
Hos ingen Gud, saavidt jeg ved,
Man finder mere Skaber-Styrke,
Og det er derfor ei at undre paa,
Skiønt ti, som han paa hver en anden Gud kan gaae,
At næsten alle kloge Folk ham dyrke.
Men Størrelsen giør meget lidt til Sagen;
En <b>Oberon,</b> en <b>Boulemann-Sang-Hir,</b>
Har tydeligen lagt for Dagen,
Man ei behøver i Statur at være Magen
Til Frue Spir,
For i en Vogn, med Løver for, at kiøre,
Og ved Mirakler sig bekiendt at giøre.
<b>Cupido</b> har, saa lille, som han er,
Omdannet flere Dyr til Mennesker,
End alle Skræddere paa hele Jorderige;
Og flere Mennesker skabt om til Dyr,
End den forfærdelige Fyr,
Som opfandt Adel, Puns, og Biskop og deslige.
I gammel Tid det ofte var hans Vane,
At skabe <b>Zeus</b> endog nu til en Svane,
Nu til en Tyr, nu til en græsk Dukat,
Nu til, jeg ved ei hvad. Ungkarle, Koner,
Mænd, Piger sætter han, den konstige Krabat,
I hvad han vil for Situationer;
Af stive, Sæder heglende <b>Catoner</b>
Han bøielige Pudderdukker giør;
Han snapper Hiertet fra de modigste Personer,
Og giver det til dem, som intet havde før;
Jorddrotter selv, naar disse skrive noget,
Som stundom sker, i Veir og Vind,
Fast holde bedre Hus med Loven og med Sproget
End han med Dødeliges Sind;
Han skiuler sig i <b>Pompadourers</b> Haar,
Og vender op og ned paa hele Stater;
Ved ham omdannes <b>Clauser</b> til <b>Socrater,</b>
Ved ham omdannes Ulven til et Faar;
Med Kiemper selv han tit giør kort Proces,
Som mangen Alderdommens Helt beviser,
Exempli Gratia, den store <b>Hercules,</b>
Og <b>Polyphemus,</b> den berømte Folkespiser:
Den eene sidder paa en Klippetind,
Som <b>Theokrit</b> opbyggeligt fortæller,
Og klager ynkeligt for Veir og Vind,
Hvorlunde han er brændt af Elskovs Næller.
For Gluttens Spøg, hvis underlige Sind
Slaaer paa den tappre Næse mangen Krølle,
Den anden til en Vindepind
Forandrer sin forfærdelige Kølle.
Af den Slags Anecdoter har man nok;
Jeg kan, for min Part, eene fast en Skok.
Nysmeldte salig Herr <b>Boccaccio</b>
Fortæller en, som kunde gaae for to,
Den handler om Herr <b>Simon;</b> sandt at sige,
Jeg kiender faa saa mærkelige:
En ung, udannet Fyr, og smuk som Elskovs Gud,
En Ganymed i Krop, men i Forstand en Stud;
<b>Cupido</b> faaer engang i Lære,
Og i et Øieblik
Paa Knægten sætter Skik,
Vips! er han saa galant, som en kan være.
Hvad giorde det? to smukke Øine, Kiere!
Ved dem at have set et Øieblik,
Herr <b>Simon,</b> hvad han før ei havde, fik,
Den Aand, det Vid, som Elskov eene giver;
Men, skiønt det falder rigtig i mit Fag,
Er det dog ikke denne Gang min Sag,
Jeg til en anden Casus mig begiver.
<nonum><center>---</center></nonum>
   I Rom, en By, som, hvis jeg havde Penge,
Jeg reiste til i Morgen, ei fordi
De mange gamle vise, tapre Drenge,
De store Kieledægger af de ni,
De Paver, Keisere, hvis hele Cleresie
Man for det meeste burde hænge,
Har boet deri; —
Ei heller for, til <b>Nordens</b> Spot og Spee,
Det skiønne Syds Ruiner at besee —
Og allermindst for Stykker af <b>vor Frue</b>,
Og <b>Jacobs</b> Himmelstige at beskue;
Men for de smukke Nonners Skyld, som der
I større Mængde falde skal end her —
I dette Rom opholdt sig en saa yndig,
Saa velskabt, og beleven Glut engang,
At al Beskrivelse paa hende blev for lang,
Om ikke det, som end er værre, syndig;
Hvis, kort sagt, nogen har Frue <b>Venus</b> seet,
Kan han sig tænke hendes Skiønheds Lige,
Det er, med andre Ord at sige,
Den kun er fattelig for en Poet.
Een Feil alligevel hun havde med alt dette,
Som mange syntes om; men fleer ei lide gad,
Hun var i næsten meer end tilladt Grad
<b>Coqvette;</b>
Men stolt som <b>Juno</b> selv, og lidt urimelig,
Kort: ganske <b>Fruentimmer</b> i det hele.
Den fierde Part af <b>Rom</b> var lykkelig;
De øvrige tre Fierdedeele
Fast alle efterhaanden hængde sig.
Ministre, Cardinaler, og Baroner,
De mægtigste, de rigeste Personer
For hendes Fødder daglig laae;
Tre hele Sider vilde knap forslaae
Til alle hendes Slavers mange Navne;
Jeg holder altsaa, Læser, for som saa
Du dem maae meget heller savne.
Nok sagt, den ringeste, hun viste Gunst imod,
En Smule maatte være i <b>Conclave,</b>
Selv Helligheden, som var den Gang Pave,
Hun ikke holdt for god.
   Som man kan slutte, var vor <b>Aphrodite,</b>
Hvis Zepter hele <b>Rom</b> var underlagt,
Som Byens meest tilbedede <b>Charite,</b>
Den første blandt dens Damer og i Pragt.
Klædt med den mest udsøgte Smag,
Hvor hun fremviste sig, de glimrende Brillanter
Omskabte Nat til Dag,
Og <b>Decans</b> og <b>Golcondas</b> Diamanter
Med hendes Øine kappedes at blende
Den Soel, som i sin Middagsglands,
Mens alle tabte baade Sind og Sands,
Misundelig bestraalte hende.
   <b>Cupido,</b> som bemærkte den Allarm,
Hun grusom voldt i mangen Ynglings Barm,
Og saae, hvor høit hun satte Næsen,
Leed ei det Væsen:
Men svor ved Bue, Piil, og Vinge,
Den Skiønnes Stolthed reent at undertvinge;
Og holdt som ærlig Gud sin Eed.
En velskabt ung Person med alle Dyder,
Som velopdragen Ungdom pryder,
Han brugte til sit Øiemeed.
<b>Camillus,</b> saa var Heltens Navn, engang
<b>Constance,</b> vor Heltinde, fik at skue,
Og vips! hans Hierte stod i lyse Lue;
<b>Camillus</b> sukked’, græd, og peeb, og sang;
Som Elskere naturligvis maae giøre;
Men Qviden er for stor, Beskrivelsen for lang,
<b>Constance</b> lod sig endeligen røre;
Men stilte sig, dog som sædvanlig an,
Og skiøndt hun brændte nok saa stærkt som han,
Hun skiulte dog i dobbelt spodske Miner
Sin Kierlighed! —
Hvorfor? Spørg Damer! Sligt jeg ikke veed.
   <b>Camillus</b> blev omsider kied
Af ubelønnet Elskovs lange Piner.
Lidt Grumhed skader ei; men dog, alvorlig talt,
For meget og for lidt fordærver alt.
Troe mig forunderlige Piger! ingen,
Aldeles ubelønnet bliver ved
Bestandig over Eders Grusomhed
At sukke. Maade, Maade, det er Tingen!
O! troer mig! Men hvis ikke, troer mig ei,
Mig er det lige meget, sandt at sige,
Med Tyrannie befæster Eders Rige,
Saa længe som I<note>I] i</note> kan; men husker paa tillige,
I komme siden til at gaae <b>Constances</b> Vei.
   Saasnart var Elskov ei i hendes Hierte
En Maaned gammel, før dens hele Hær
Af Frygt, og Tvivl, og Haab, og Suk, og Smerte
Desligeste sig indkvarteerte der,
Og, hvad hos hende mindst man havde ventet,
Var Frygten den især, som førte Regimentet.
Den stolte, som tilforn en Tigerinde lig
Lod hver uvaticansk og uconclavisk Herre,
Hvoraf der var en Del alligevel desværre,
Gaae hen og hænge sig
Af Elskovs Qvide, Klokken sex, syv, otte,
I Halsklud, Strømpebaand, ved hendes Dør,
I <b>Peking, Philadelphia, Corsør,</b>
Kort: naar, hvordan, og hvor det ham befalde maatte,
Blev nu med et saa ydmyg, from, og tam,
Tak ske dig, o, <b>Cupido!</b> som et Lam.
   Den hele By det saa; <b>Camillus</b> eene
Dertil ei lagde mindste Notabene;
Endskiønt <b>Constance</b> nu forsøgte paa,
At lade hendes Blikke sige,
Hvad hun ei vilde selv saa lige,
Lod han, som han slet intet saae.
Da det ei hialp, begyndte hun at sukke —
Nu mærker han det dog; men nei!
En Taarestrøm hans Hierte skal oplukke —
Omsonst! han seer den, men forstaaer den ei.
Saaledes hengik mange Dage
Med Graad, og Hovedpine fulgte den;
Naar den gik over, Graaden kom igien.
Saa mange Smile spildtes i den Plage,
At næsten ingen fleer hun har tilbage,
Og hendes Skiønhed, om ei tabte sig,
Blev dog alt meer og meer beskuelig,
Da Glædens Soel forsvandt, hvis Aftenrøde
Paa hendes taarevædte Kinder døde.
   En Aften Selskab hos <b>Camillus</b> var
Af begge Kiøn, blandt andet ogsaa Kronen
For det saa kaldte smukke, nemlig den
Jeg nævnte før, og nævner snart igien;
Alting var muntert; thi det muntre Par,
Frue Venus og Herr Bacchus stemte Tonen,
Og ingen af de gode Damer der
Var synderlig beløbet i Moralen,
Og i Philosophien, som, desværr’!
Mangfoldigen hos os fordærver Talen;
Men Anecdoter, Borgere, Bonmots,
Og Viin, og Drikkeviser faldt i Mængde,
Og alting drak, og spøgte, sang, og loe,
Og ingen i det hele Selskab tænkte —
<b>Constance</b> kun var tavs og talte meget lidt;
Men tænkte destomeer. For ingen Ting saa tit
Jeg bandet har, og bander, og vil bande
<b>Cupido,</b> som fordi han Dag og Nat
Sig moerer med at bringe dit og dat
I godt Folks Pande,
Og fylder Pladsen, som var tom tilforn,
Med <b>Tanker</b> eller <b>Horn,</b>
Ting, som i vore Tider paa min Ære,
Man meget gierne kan undvære,
Især at tænke, som til ingen Ting er got;
Det andet dog, i hvad man og vil sige,
Til Embed, Rigdom, Titel, og deslige
Forfremmer undertiden mangen <b>Sot,</b>
Skiønt jeg, for min Part, underdanigst takker,
Og siger i en lang Distance bæ!
Til den Slags <b>Cornu Copiæ;</b>
Jeg uden Horn vil heller være Prakker.
Men til min Text igien! <b>Constance</b> sad
Nedslagen, tankefuld, med Sorgens mørke Mine
Og lod de andre synge, spøge, grine,
Og være vittige saa meget, som de gad.
Til sidst slog Klokken tolv, og giorde Streg i Talen,
Selskabet efterhaanden skiltes ad,
Enhver tog hjem til sit, og tom blev Salen.
<b>Constance</b> smutted’ bort imellem dem;
Men ikke, som man tænkte, til sit Hiem;
En anden Vei hun lumskeligen tog,
Og skiulte sig i en afsides Krog.
   Imidlertid befaler strax derpaa
<b>Camillus</b> sine Folk til Sengs at gaae,
Og eene bliver i sit Kabinet tilbage,
For med en Muse eller to
Den Velbehag en Times Tid at smage,
Som følger med Forfatterie,
Alt som han skriver, nynner han, og toner:
   "Hvad? skuffer mig en henrykt Phantasie?
   "Hvad? eller skuer jeg fra lyse Throner
   "Den himmelske, hvis søde Melodie
   "Gienlyder mellem Nattens Orioner?” . . . . .
Saavidt han alt var kommen i sin Sang.
Hvad enten nu <b>Constance</b> skinsyg blev
Paa Musen, han anraabte, mens han skrev;
Hvad heller hende Tiden blev for lang;
Om hun maaske ham vilde kyse;
Om hun maaske for Tidsfordriv sig tog
En Priis; det ved jeg ei, men i sin Krog
Begyndte hun forskrækkelig at nyse.
At høre Muser giøre sligt,
Er næsten uhørt. At vor Helt blev bange,
Jeg derfor ikke finder underligt;
Jeg blev i hans Sted saa; saa blev vist mange.
Tilsidst! da lidt han havde tænkt sig om,
Han sagde ved sig selv: jeg maae forsøge,
Om i min Sal de ni Gudinder spøge!
Man tænke sig hans Studsen, da han kom
Til Krogen hen, hvorfra den skielvende Heltinde
(Let confundert i Hast med en Gudinde,
Som før er sagt) kom frem!
Han løb tilbage, løb fra alle sine fem,
Løb til igien, og efter megen Irring
Umage, Skræk, og Pusten, og Forvirring
Fik endelig til Verden bragt et: "<b>Hem!</b>
Ih! men bevar os! De, Madame, her!
Saa sildig, Klokken et!
Altsaa har De bestandig staaet der?
Hvo kunde drømme det?
Hvo viste Dem den Krog,” saa blev han ved,
"Hvordan? hvorfor? hvad drev Dem?” —
    — "Kierlighed” —
I det hun sagde dette, stod
Den hele Venus for hans Øie,
Saa rød som Blod.
<b>Camillus</b> kiendte just ei meget nøie
Den hele Konst, som salig Herr <b>Ovid</b>
Var Doctor i for meget længe siden,
Det Himlen lønne ham! Imidlertid
Hans Kundskab var deri dog ei saa ganske liden,
At han jo giettede sig til,
Den Skiønnes Hierte ganske ham tilhørte,
Og, at ei Hov’det blot i Krogen hende førte,
For længer at fortsætte dette Spil,
Og sig fuldkommen om Gevinsten at forvisse,
(Forsigtighed kun sielden er for stor)
Lod han, som han slet ikke mærkte disse,
Og lod ei see det allermindste Spor
Af Glæde ved de mange kielne Smile,
Hun spildte sukkende ved denne Leilighed;
Men tvertimod forsikkrede sig kied
Af denne Scene, trængende til Hvile.
<b>Constance</b> led i dette Øieblik
Foragtet Elskovs hele bittre Pine;
Hans ligegyldige fortrædelige Mine
Lig Lynet hvergang mødte hendes Blik.
Jeg ei vil male hendes hele Smerte;
I Graad jeg ganske vist omsider faldt,
Hver yndig Dame, som har Hierte,
Desuden græder alt.
O! gid <b>Constances</b> Tilstand maatte lære
Hver skiøn, men stolt og egensindig Glut,
En Smule mere medynksfuld at være,
En Smule mindre mut:
Fordi jeg elsker, som mig selv, min Næste,
Som hver retsindig Christen bør,
Ei for min egen Skyld jeg dette Ønske giør,
I Skiønne! nei! men blot for Eders eget Beste.
Tilsidst blev Qvalen hendes Siel for lang,
Og følgende fra hendes Læber tvang:
"Jeg ved, det maae forundre Dem, at skue
"<b>Constance</b> her, saa uformodentlig,
"For at opdage Dem sin Elskovs Lue,
"For at fortælle Dem, hvor lykkelig
"Et venligt Blik af Dem mig vilde giøre,
"Hvis denne Rødme, dette Raseri,
"Den Lyst, den Angst, den Qval, jeg brænder i,
"Dem til Medlidenhed maae røre;
"Tilgiv min Dristighed! jeg maae, jeg kan,
"Jeg vil ei længer bære det; mit Hierte
"Maae røbe sig: Fortreffelige Mand!
"De først <b>Constances</b> Bryst, at elske, lærte;
"Jeg elsker Dem; jeg ved De spotter mig;
"Men jeg tilbeder dig; min hele Siel er Flamme;
"O! spot mig! spot mig ei! det er det samme,
"Jeg brænder, og jeg er ulykkelig;
"Foragt mig, had mig, straf mig, knus mit Hierte,
"Giør ved mig, hvad du vil!
"Giør mig til Offer for bestandig Smerte!
"Dig hører jeg for evig ganske til,
"<b>Camillus!</b>” — Med en Tone, med en Mine,
Hvori den hele Siel ham frygtsom fløi imod,
Udstødte hun hans Navn. Omsonst! han stod
Urørt ved hendes kiendelige Pine,
Og svarte koldt: "Madame! Spot og sligt
Er ei min Sag; den Tale, De nu førte,
Jeg med Forundring, sandt at sige, hørte,
Og finder det hel ubegribeligt,
At De, som Dame, sætte kan tilside
Saa ganske den Tilbageholdenhed,
Som Deres Kiøn er ellers prydet med,
Og som tit eene giør, vi det maae lide;
Men, ogsaa den tilsidesat,
Hvortil den Heftighed? Paa denne Maade
Man ikke lettelig faaer Hierter fat;
Vælg Dem en anden, hvis jeg Dem maae raade!
For min Part maae jeg sige Dem<note>Dem] dem</note>,
Der bliver aldrig Koner af <b>Constancer,</b>
Hvis alle giøre, som nu De — <b>Avancer,</b>
Forlad! jeg, som De seer, er ligefrem.”
   Som rørt af Lyn den arme Pige stod,
Stum, rødmende, forvirret og beskiæmmet;
Men Elskov styrkede det faldne Mod;
Da lidt igien sin Graad hun havde hemmet,
Udbrød hun atter: "Ja! jeg har fortient
"Den Blusel, som paa mine Kinder gløder;
"Men ak! hvis ei min Skiønheds Vaar var endt,
"Forgieves laa jeg ei for disse Fødder;
"Min Munterhed, mit Øies Ild
"Min raske Gang, mit skielmske Smil,
"Og Roserne paa mine Kinder
"Er ikke mer. O! var jeg skiøn endnu,
"Den Taare, som nu spottet rinder,
"Da skulde kysses bort; men ak! jeg skrækker nu;
"De hæslig mig ulykkelige finder;
"Maaske jeg er det ogsaa; men den Ild,
"Den længselsfulde, trøstesløse Smerte,
"Som brænder, som fortærer dette Hierte,
"Har dræbt <b>Constances</b> muntre Smil,
"Udslettet hvert et Spor af fordums Yndigheder,
"Forgiftet mine Dages Roelighed.
"Ak! jeg begriber det, jeg veed,
"Den er ei længer smuk, som sukkende tilbeder;
"Den har ei længer Vid, som ei er smuk,
"Derfor foragter De min Bøn, min Graad, mit Suk!” -
   "Derom, Madame! kan vi snakke siden!
Det er saa sildig! Klokken gaaer til to;
Jeg ønsker nu, det er paa Tiden,
En smule Roe.” —
"Men,” brød han atter ud: "Jeg ikke kan
Afklæde mig allene.” — "Skal jeg kalde?”
Gientog Constance. — "Ak! hvor kan De falde
Paa den Idee? Det gaaer umulig an;
Jeg i det mindste nødig vilde,
At mine Folk Dem her, Madame, skulde se
Saa silde.
Det, seer De selv, kan ingenlunde skee.” —
"For den Uleilighed at undgaae,” Svaret lød,
"Jeg kunde skiule mig i Krogen —
Dog - heller lad os ikke kalde nogen —
Jeg smutter i min Krog igien.” —
Og nu hun skyndte sig derhen
Men kunde i sin Angst ei finde Krogen. —
   Tyrannen gaaer i Seng; men Himlen veed,
Hvordan han bar sig ad ved denne Leilighed.
Jeg vil til Ære for Anstændigheden mene,
Han slukte Lyset først i denne Scene.
Den arme Pige taus sig sætter ned —
"Ak!” siger hun til sidst, og gyser,
"Hvor det i Nat forskrækkeligen fryser!
Hvor skal jeg lægge mig?”
          Camillus tav,
Og lod, som han betalte Søvnens Krav,
Og snorkede — jeg siger det med Smerte —
Gud veed, hvor nogen være kan saa grum,
Den yderligste Skræk ved den forstilte Slum
Betog <b>Constances</b> elskovsfulde Hierte,
Og havde hun nu havt en Dolk — bevar’ os Gud!
Det vilde ganske vist seet tragisk ud.
Tregange ledte hun i alle sine Lommer,
Men heldigviis omsonst, som ellers sieldent er,
Thi af sig selv en Dolk gemeenlig kommer,
Naar man vil stikke sig, desværr’!
Hun ingen fandt; og slaa sig selv ihiel
Med bare Hænder kan man ikke;
Sligt saae man hidtil ingen Moders Siel
At giøre; mindst det sig for Damer vilde skikke.
Hun blev saa bleg af Angest som et Lig,
Og græd, og zittrede forskrækkelig;
Saa lutter Furier for sine Øine sveve;
Men blev alligevel bestandig ved at leve.
Hvi blev hun der, hvi gik hun ei? — jo, jo!
Gaae hjem i Mørke, midt om Natten, Klokken to,
Naar ingen ærlig Dievel, eller Fanden,
Endnu tilgavns har slaaet sig til Roe,
Men lurer overalt med Horn i Panden —
Desuden, hvordan slippe sikker ud,
Og ikke vække nogen? Elskovs Gud
Kan vel imellem giennem lukte Dørre
Indbringe sine Folk; men ud igien
Man næsten aldrig saae ham nogen føre
Paa den Maneer. Og sæt, den gode Ven
Fik hende bragt paa Gaden; ak! derinde
I Pavedommet, og i Rom især,
Er Politiet ikke nær
Saa høfligt, mine Læsere, som her!
Alt dette løb omkring hos vor Heltinde,
Og derfor blev hun der;
Alt Haab var overalt ei flyet af hendes Siel;
Hun kiendte sin Tyran for vel;
"Han vil forsøge dig, hans Hierte bløder
Saavel som dit?” saa smigrede hun sig,
Gik hen, og satte sig saa lempelig
Paa Sengen ved den Lykkeliges Fødder.
Man tænke sig <b>Cupidos</b> hele Seier!
Mon nogen <b>Cæsar, Ziska, Tamerlan,</b>
Mon nogen <b>Alexander</b> prale kan
Med en Triumph, som hans opveier?
Til dette Skridt at have bragt
Den stolteste blandt alle <b>Roms</b> Coquetter,
Hvis Skiønhed det ei stod i <b>Wielands</b> Magt
I fiorten Dage, fiorten vaagne Nætter,
Med al sin Konst, med alt sit Vid,
Trods uophørlig Sved og Flid,
At copiere andet af end Pletter!
Her seer man denne Gud i al sin Glands;
Mon alle Himmelens nedslængte Tordenkiler,
For at forstyrre glade Kloders Dands,
Naar halve Skabningen igien til Chaos iler,
En Hevn saa kildrende kan bringe <b>Jupiter,</b>
Som den hans lille Søn nu smagte her?
   Men glæder jer igien, I ømme Glutter!
<b>Camillus,</b> efter nogle faa Minutter
Sig sovende at have stillet an,
Den Tvang ei meer udholde kan.
Den Skiønnes Taarer, som i Strømme flød,
Med alle hendes Brøder ham forsone:
"<b>Constance!</b>” raaber han omsider med en Tone
Som kunde vække Livet i en Død,
"<b>Constance!</b> det er nok! jeg ikke længer
"Med Dem at lide holder ud;
"Min længe hemte Qval til Lindring trænger;
"Kom, kom, min Siels udvalgte Brud!
"Kom, lær mig nu ved Deres Smil at glemme
"Den Qval, jeg dobbelt leed
"Ved mine Følelser at hemme,
"Da Deres Ord og Handling sagde mig,
"Jeg elsket var og lykkelig —
"O! har De kundet troe, mit elskovsfulde Hierte
(Blev han med megen Varme ved)
"Var følesløst ved Deres Graad og Smerte,
"Og ikke tusind Gange mere leed?
"Ak! i det Øieblik, da jeg afmalte
"Dem kold min Studsen ved at høre Dem,
"Da brændte jeg, Tilbedte, mens jeg talte,
"Og piinte voldsomt hvert et Udtryk frem.
"Men nu jeg kiender Dem; men nu jeg kiender
"<b>Constances</b> ømme, milde, gode Siel,
"Veed, at for mig lyksalige den brænder!
"Fra nu af er <b>Camillus</b> Deres Træl;
"Fra nu af ønsker jeg, mig glad at binde
"Til Dem med alle tænkelige Baand;
"Hos Dem allene jeg Lyksalighed vil finde,
"Og ene skiænkes Fryd af Deres Haand;
"For Dem mit Hierte nu for evig brænder;
"Elsk, had mig, dræb mig, giør mig lykkelig!
"Mit Liv, mit Haab, mit Alt er nu i Deres Hænder,
"Som Elsker, Ven og Mand De nu besidder mig.” —
   Med Kys besvarede <b>Constance</b> denne Tale.
Man siger og, at <b>Amor</b> nu kom frem
Af Krogen, hvor han skiult fra Hoved indtil Hale
Alt havde mærket, som gik for sig mellem dem,
Og i Herr <b>Hymens</b> Sted, foruden Præst og <b>Amen,</b>
I al Uskyldighed, med megen Fryd og Gammen,
Dem viede sammen.
Det være som det vil! jeg blev for lang
I min Fortælling, hvis til Punct og Prikke
Jeg ramsed’ alting op; det vil jeg ikke;
Mit Eventyr er ude denne Gang.
   Tilbedede! saa mange som I ere
Paa hele denne løierlige Jord,
(Det er at sige, paa den Plet i Nord,
Hvor min Fortælling har den Ære,
Høit af en Snees, at blive læst maaskee:)
O! holder ei saa grusomt Huus med somme,
Der har den Feil, jer Yndighed at see!
Den Tid kan saare letteligen komme,
Naar een og anden har sig hængt,
Og andre sig i Peblingsøen slængt,
At een tilsidst den megen Grumhed kieder,
Og, om han just ei giør det virkelig,
Dog lader, som han kold foragter Eder,
O! troer mig! Troer jer ivrigste Tilbeder:
Blir <b>Amor</b> vred engang, han grusomt hævner sig!

T:Døden og Doctoren
U:Eller den sorte Pest
F:Engang laae Døden (som sædvanlig bleg)
VARIANT:baggesen2001121503
SIDE:233-242

Engang laae <b>Døden</b> (som sædvanlig bleg)
Matgispende ved Roden af en Eeg,
Hvorhen paa tynde Been, vor store Thessen lig,
Den fra en Valplads havde slæbet sig,
Og færdig var, at puste ud sin Siel,
(Figurlig sagt i Vers, forstaae mig vel!
I Prosa klang det alt for galt;
Thi <b>Døden</b> egentlig og philosophisk talt,
Skal ikke være stærk i Siel)
Kort sagt: Hans Majestæt ei kunde mere,
Træt af at slaae ihiel,
Og laae paa Jorden færdig at krepere.
   En Doctor gik forbi,
Og saae den ligge der, og tænkte: ved de ni!
(Saa kalder man for Kortheds Skyld den Syge
Hvorfor Tobias maatte ryge)
Det var en herlig Sag, o Himmelen skee Lov!
Om jeg nu snappede fra Herr Patronens Side
(Han troede Herr Patronen sov)
Den Lee, for hvilken alt i Græsset strax maae bide,
Hvor vilde kiøre da min Plov!
Hvad er mod den al Verdens Laxativ,
Salt, China, Rottekrud, Recepter, Piller, Draaber,
Ja selv den Elixir, hvorpaa jeg ellers haaber —
Og alt det andet Antidot mod Liv?
En Bagatel! — Sandt nok lidt Tyverie
Der stikker i;
Men stiæle Medicin — og stiæle fra en Død —
Og naar man føler sig til Livets Meier fød —
Og overalt — langt heller eengang stiæle
End uophørlig hæle —
Saa raisonnerte han af Iver for sin Konst,
Og listede sig til at nappe —
Men Dødens Knokler blev paa eengang rappe:
"Herr Doctor,” skreg den, "det er reent omsonst,
At prøve paa min Lee at snappe!
Thi reent ud sagt, at stiæle den,
Og <b>Køllen</b> fra den gamle Jomfru-Værger,<note>* Hercules.</note>
Og <b>Livets Balsam</b> fra min Fiende <b>Berger,</b>
Er lige mueligt kiere Ven!
Jeg raader derfor venligst lad den ligge!”
   Den Doctor blev om Næsen ganske bleg,
Og skialv, og gyste, hommed’ sig, og skreg,
Som een der vil af Døden Livet tigge;
"Ak allernaadigste Herr <b>Mors!</b>
Tilgiv mig, at det syntes som jeg vilde —
Nei Himlen frie mig! Fra <b>King-Pe</b> til <b>Aars</b>
Er ingen Dødelig, som tidligen og silde
Med saadan Iver dyrker Dem, som jeg!
Jeg stiæle fra dem! - ak tilgiv mig, nei!
Jeg Leen blot en Smule hvæsse vilde,
Den syntes mig lidt sløv.” — "Nu er jeg død
I tredsindstyve<note>tredsindstyve] tredsindstive</note> Secler!” hin ubrød,
"Men i min hele Dødstid aldrig Mage
Jeg funden har til denne Nidkierhed!
Blandt alle mine Svende, det jeg veed,
I nye Nætter og i gamle Dage
Har ingen havt en halv saa mesterlig Idee!
Hvad siger jeg? jeg selv bekiender det med Spee,
Jeg selv har end ei havt den — Hør, min Herre!
Jeg hader Complimenter,” blev den ved,
"Men denne ganske ny Opmærksomhed
Fortiener en Belønning — De begiere
Af alt hvad Døden eier hvad De vil,
Og, ved min Lee! det Dem skal høre til!” -
   Vor Doctor brugte næsten to Minuter
Til at betænke sig
Og endelig brød ud: "Det græmmer mig,
At forefinde Deres Majestæt
Saa skrøbelig og træt,
At udaf Stand til Leen selv at bruge
De Deres Arbeid reent maae see forsømt
I næste Uge —
De allernaadigst mig en Gave har tildømt,
Tør jeg mig underdanigst blot udbede
De denne Lee mig vil tilstede
Saa længe til De kommer Dem igien?<note>De] de, Dem] dem</note>
Jeg vist skal giøre mig al tænkelig Umage,
For med en Eftertryk at bruge den,
Som om det var Dem<note>Dem] dem</note> selv i Deres Ungkarlsdage.”<note>* Omtrent ved Noahs Tid, da Døden endnu ikke havde fuldt 1700 Aar paa Bagen.</note>
   Den kiere Død, i øvrigt ufortalt,
Har, siger man, med andre Potentater,
Hvis Blikke maae giennem-overskue Stater
Et Syn tilfælles, som seer ofte galt —
Og ofte, naar man grant betragtet har dens Væsen,
Man skulde sværge paa den reent gik efter Næsen,
Som andre fleer,
Der gaae saa skiæveligen, som man seer —
Men Himlen frie mig fra dens Gang at skose!
Hver gaaer paa sine Been saa lige som han kan —
Kun synes mig, at dens Forstand
Ved denne Leilighed var ikke just at rose —
Den burde bedre have kiendt sin Mand
Og hvad han førte i sin Pose.
   Imidlertid han havde svoret saa;
Og Døden er en Mand, som man kan lide paa. -
"Velan,” udbrød den, "tag den; men hold Maade
Med Brugen af dens skarpe Odd,
Og levn dog lidt af Livets Traad!” —
"Lad mig kun raade!”
Igientog Doctoren — og løb ad Marken hen:
"Om otte Dage sees vi her igien!”
Han løb — og for ei reent at spilde Tiden
Hvor intet var at meie, hvæssed han,
Alt som han løb, den krumme Sabrian
Til ydermere sikker Biden.
   Den arme Død saaledes laae paa Luur
Tre, fire fem, sex, syv kiedsomme Dage;
Men uden Medicin ved Hielp af blot Natur
Den ottende dens Styrke kom tilbage —
Den reiste sig - og savned strax sin Lee;
Thi uden den er gode <b>Mors</b> hvad flere
Vor Verdens Herrer uden Zepter ere,
en Ræe, man er vant at see.
   Den gyste for det Skridt, den havde vovet
At laane bort sin hele Magt:
Men, raabte den, har jeg da sovet?
Jeg dumme Død, som ikke meer gav Agt
Paa denne Skielms saa kiendelige Maske!
Hvor kunde jeg saa let mig lade overraske?
Hvor skal jeg løbe hen? mod Syd? mod Nord?
Hvo veed hvor nu den Skurk omfeier?
Og, før jeg seer mig til, afmeier,
Hver Livets Ager paa min Jord?
   Den længe raadvild løb mod Østen og mod Vesten,
Mod begge Poler, og, som sluttes let,
Blev atter træt.
Til Lykke fandt han ved et Gærde — Hesten,
(Den gamle Blis
Som tales om i Apocalypsis)
Paa dennes Ryg den endelig kom op
Og nu, hop! hop!
I Førstningen i Trav, men siden i Galop,
Fra Stad til Stad — i alle fandt den Pesten,
Og skreg sig hæs i lutter Vee! o! vee!
See Virkningen af min misbrugte Lee!
   Den sorte Pest (saa har man kaldt det Væsen,
Fordi den Mand, der Alting meied bort,
Var mod sædvanlig Skik, ei bleg, men sort)
Stak Døden meest fra Norden af i Næsen —
Den efter Næsen reed, og endeligen traf
Vor Doctor Urian, klif! klaf!
Ha! skreg den: "Hid med Leen!” —
         "Pyt! Herr Rytter!
Den tages ikke saa! nu har jeg den;
Og i al Evighed du faaer den ei igien!
Klif! klaf! Din Trusel her til intet nytter!” —
   Den ellers Blege blev om Næsen dobbelt bleeg,
Og al dens Virkekraft af alle Knokler veeg,
Den faldt af Hesten bumps saa lang den var,
Og Doctoren, klif! klaf! skreg: "Lig du der, din Nar!”
   Med eet man ved et Skrald af Torden
Saae ryste Himmelen og bæve Jorden —
Et Lyn med usædvanlig Glands slog ned,
Af Lynet foer en Aand, saa skiøn og lys, som Livet,
Den raabte: <b>Mig blev Lægedommen givet —</b>
Og Doctoren og Døden skialv derved —
Den Leen greb - og i et Nu klif, klaf,
Fløi Doctorens Paryk og Hoved af —
Der, sagde den, og rakte den til Døden,
Jeg skienker dig din gamle Magt igien;
Men hvis du nogentid misbruger den,
Saa skielv, hvor og du er, i Verden for mit Møden!
<nonum><center>---</center></nonum>
Min Winslow! trende gange Døden mig
Gik truende med Leen ind paa Livet;
Men for din lyse Aand den skiulte sig,
Og Sundhed blev din Ven tilbagegivet —
Nys trued’ den tredobbelt frygtelig
Det Liv, som lærte mig at elske mine Dage —
Jeg skialv — men see den atter veeg tilbage,
Og i min Skytsaand jeg genkiendte <b>Dig.</b>

T:Kirkegaarden i Sobradise
F:Den hele Verden kiender Sobradise
VARIANT:baggesen2001121507
SIDE:243-248

Den hele Verden kiender <b>Sobradise:</b>
I dette Land var og en Hovedstad,
Og i den Hovedstad, var til andægtig Lise,
En Kirke, hvor man sang, og sov, og sad,
Og undertiden vel end ogsaa bad —
Og ved den Kirke var en Kirkegaard,
Hvori man putted’ alle Kirkens Faar,
At sige efterhaanden, som de døde —
Og over hver af sammes Grave laae
En mindre eller større Steen, hvorpaa
Man læste Faarets Navn, som her var Ormes<note>Ormes] Orm s</note> Føde.
   Jeg eengang gik som jeg saa ofte gaaer,
I Tanker over denne Kirkegaard —
Jeg faldt, og paa en Steen slog halv itu min Næse;
Og holdt det for et Vink ei længer bort at gaae,
Men stille staae;
Jeg stod — og gav mig til at læse:
<nonum><center>†</center></nonum>
Her ligger Kammerherren! Faae den Skam,
Der veed den mindste Smule meer om ham —
Han skrev en Bog, saavidt jeg kan erindre,
Men om den samme veed man endnu mindre.
<nonum><center>---</center></nonum>
   Den Gravskrift syntes mig original,
Og dog ei ganske gal —
Jeg gik til næste Steen, nysgierrig efter mere,
Og læste hvad jeg her vil copiere:
<nonum><center>†</center></nonum>
<center>Vor Stads fornemste Digter <w>Killevalle</w>,</center>
<center>Som giorde Epopeer,</center>
<center>Tragedier og meer</center>
<center>Paa Fransk og Tydsk Maneer,</center>
<center>Er bleven jordet her;</center>
<center>Blir han udødelig, saa blive vi det alle!</center>
<nonum><center>---</center></nonum>
   Jeg tænkte ved mig selv, det var Umagen værd,
At gaae fra Steen til Steen, og undersøge hver;
Paa næste stod:
<nonum><center>†</center></nonum>
   Stat stille Vandringsmand!
Og om du er til Hest, da hold den om du kan!
      Her ligger Byens hele Borgemester,
Mod Øster hans Paryk og Maven imod Vester.
<nonum><center>---</center></nonum>
   Jeg sluttede mig til af denne Steen,
At der Borgmestere<note>Borgmestere] Bormestere</note> kan gives
Ei uden Hoved blot; men ogsaa uden Been.
Jeg dreiede mig om til venstre Side
Og fik ved næste Blik det følgende at vide.
<nonum><center>†</center></nonum>
   Forvandlet ligger her Magister <w>Krog</w>,
Som var en Bogorm før, og nu en Ormebog.
<nonum><center>---</center></nonum>
   Jeg Ordspil lider ei, og til en anden
Jeg vendte mig og saae:
<nonum><center>†</center></nonum>
<center>Her er da Manden,</center>
<center>Som alle Poster fik, een efter anden,</center>
<center>Men ingen fandt, som passede ham ret,</center>
<center>Og derfor alle, fra Karetbag-Standen</center>
<center>Til den, hvori han lod sin egen Vogn forgylde,</center>
<center>Forvalted slet,</center>
<center>Her er han da, som Staten ønskte det,</center>
<center>Omsider paa sin rette Hylde.</center>
<nonum><center>---</center></nonum>
   Vel langt! men videre:
<nonum><center>†</center></nonum>
   Staae stille! læs og skielv!
Den Helt, som ligger her! var stor i mange Krige
   Og det, som mere er, i Fredstid stor tillige,
En Ære for vor Jord, en Vellyst for sit Rige,
   Kort sagt, i eet og alt aldeles uden Lige —
Som alle Tidender og dette dig kan sige —
   Thi han har dem og dette skrevet selv.
<nonum><center>---</center></nonum>
   Jeg studsed’, giettede, hvem kan dog dette være?
Af Fyrster kender jeg kun een,
Som skriver, rigtig nok af Omsorg for sin Ære
Aviser selv — men han har ingen Steen —
Der maa dog være saadan een —
Men, hvem det ogsaa være eller ikke,
Slig Gravskrivt maae nødvendig støde hver,
Som føler hvad Respect man Fyrster skyldig er —
Saa tænkte jeg — og vendte mine Blikke
(Med en Fortrydelse, som den begriber ei,
Der ikke har en Ærefrygt, som jeg
For alt hvad helligt er) fra denne Pasqvinade,
Som aldrig skulde smittet disse Blade,
Hvis den ei havde givet mig saa god
En Leilighed, at ivre derimod —
I det jeg vilde gaae, det just sig hendte,
At Øiet, i det samme jeg det vendte,
Faldt paa en Steen in Folio,
Der gierne kunde gaafor to;
Jeg fandt den gik for fleer, og vilde neppe troe
Mit eget Syn i det jeg læste:
<nonum><center>†</center></nonum>
<center>Kiære!</center>
<center>Her ligger tre og tyve Konger her,</center>
<center>Den fir’ og tyvende er end i vente,</center>
<center>For at faae udgiort een, som heel fortiente</center>
<center>En Gravskrivt, der det siette Riim var værd.</center>
<nonum><center>---</center></nonum>
   Nei, raabte jeg, det lønner paa min Ære!
Umagen ei at læse fleer
Af disse Stenes Inscriptioner!
Der skaanes Ingen fra Cathedrer indtil Throner!
Den Uforskammenhed gaaer alt for vidt —
Isteden for af dette Krimskrams mere
At copiere,
Jeg af min Lomme tog et Stykke Kridt,
Og for at hevne mig med bitter Latter
Paa disse Epitaphiers Forfatter,
Skrev paa en Steen, hvor ellers Intet stod
Hans egen Gravskrivt:
<nonum><center>†</center></nonum>
<center>Vandrer! vær saa god,</center>
<center>At læse dette strax før Regnen det udsletter:</center>
<center>Her ligger endelig, trods al sit Overmod,</center>
<center>I dette Selskab, for at giøre Bod,</center>
<center>Min Fætter.</center>

SEKTIONSLUT

SEKTION:Anden Deel

T:Forerindring
TYPE:prosa
F:I en Samling af saa forskiællige Stykker, som
N:lessing,wieland,thaarup

I en Samling af saa forskiællige Stykker, som de, nærverrende Bind indeholder, kan umueligen alt i alle Henseender være skrevet for alle. Forfatteren har vel overalt kun havt eet eeneste Hovedøiemeed, nemlig Opfyldelsen af Musernes Lov at nytte og moere; men dette Øiemeed deeler sig i mangfoldige underordnede Hensigter, hvoraf hin og denne henhører meer eller mindre enten til den første eller til den anden Tavle. Snart vender Musen sig til den rige Lediggænger, snart til den fattige Arbejder, snart for at vække, snart for at dysse, snart i bedrøvet og snart i muntert Lune. Nu er det en nyttig Sandhed, den vil anbringe, nu en Misbrug, den vil giøre opmærksom paa; stundom er det en Last den vil fremstille til Afskye, stundom en Fordom, den vil giøre latterlig; undertiden er det blot en Taare, undertiden blot et Smil, den vil aflokke — ofte, og alleroftest er det, som vor Holberg siger:
   "For Folk ei eene, men for Sproget at polere."
Denne Forskiællighed i Hensigter, og deraf flydende Forskiæl i Maaden at efterstræbe deres Opnaaelse paa, maae naturligviis frembringe en Afvexling, der i Almindelighed har sin Behagelighed; men ogsaa foraarsager, at den enkelte Læser ved eet Stykke mindre end ved et andet, og ved nogle maaskee aldeles ikke, finder sin individuelle Smag og Følelse tilfredsstillet.
   Der er imidlertid een Synspunkt, hvorfra alle Læsere kunde betragte hele Indholdet af den meest blandede Samling, den nemlig, hvorfra Forfatteren betragter alle sine Læsere: Sproget, det eeneste han har tilfælles med alle, og alle med ham. Men hvor lidet er deres Antal, som læse Bøger for Sprogets Skyld, uagtet det upaatvivleligen i alle Digterværker er det vigtigste! Der hører maaskee den yderste Grad af Forfinelse i Cultur og Smag til at danne dette skarpe logiske Øie, hvis Blik opdager meer end Hovedtraadene i Slutningers og Ideers Sammmbindelse, og dette kielne musikalske Øre, hvis Nerver rystes ved den sagteste Zefiraanden og mildeste Henrislen i Perioder og Tonefald. Og dette Smagens jeg veed ei hvad, denne fine Formtakt er vel neppe uddannet endnu hos os, uagtet vort Modersmaals overordentlige, maaskee med intet ander Sprogs lignelige, Naturynde giør denne Dannelse lettere, end hos noget andet Folk, hvis Tungemaal jeg kiender.
   Tydskland eier en <b>Lessing,</b> en <b>Wieland</b> og en <b>Votz,</b> og i disses udødelige Værker denne finere Sprogfølelse, denne Gratiernes Critik, denne sieldne Urbanitet, som man troede nedgravet under Athenens Ruiner, men man glemme ikke, at Tydsklands Genius vælger sine Mestere til Opførelsen af Smagens Tempel mellem hundrede, medens Dannemarks leder iblandt ti. Med lige Antal af Arbeidere, under lige heldige Omstændigheder, vilde den hyperboreiske Apollo maaskee have faaet sit Tempel fuldendt for enhver anden; thi neppe kunde nogen giøre sikkrere Regning paa alle Musers Understøttelse.
   Det er derfor, at jeg i alle mine ubetydelige Forsøg meget mindre har seet paa <b>hvad</b> end paa <b>hvorledes</b> — mindre paa Materien end paa Indklædningen af det jeg vilde sige. Jeg aflægger med inderlig Fryd den oprigtige Tilstaaelse, at det er Sproget, man har at takke, hvis Samlingen af alle disse Stykker ikke skulde være uden al Værd - og maatte Følgen af deres Giennemlæsning blive den, at man blev ligegyldig mod deres Forfatter; men, uden at mærke det, varmere for det Sprog, han skriver, vilde jeg finde mig meer end lønnet for den Møie, hvormed jeg har udarbeidet dem.
   Maatte alle vore danske Skribentere, og især de Digtere, hvis Evner saa langt overgaae mine, besiæles af den Omhue for Sproget, som jeg eene skylder den Ære, een og anden Gang at vare bleven talt iblandt dem! Maatte de blive meer og meer opmærksomme paa den Skat, de besidde i deres Modersmaal, og maatte de efter Sange, som vor Thaarups Hymne, finde sig belønnede i dets Taknemmelighed!
   Man tilgive mig denne lille Udsvævelse af en virkelig Lidenskab, der aldrig — trods alle de uvenlige falste Beskyldninger man har giort mig — kiølnes i mit Hierte. Maaskee elsker jeg derfor ikke mindre mit Fædreneland, fordi jeg kun elsker det elskværdige deri, og finder at en dansk Mangel er ikke mindre en Mangel, fordi den er dansk. For i Korthed at aflægge min Troesbekiendelse i denne Materie, maae jeg tilstaae, at jeg holder Sproget for det reneste væsentlige, hvorved Naturen skiller een Nation fra en anden — og fra denne Naturside betragtet finder jeg mit Fødeland elskeligere end alle dets Naboeriger. Jeg holder Sproget for et Lands Siel, og finder derfor, at man aldrig noksom kan befordre dets Dyrkelse, saa meget mindre, da man derfra umueligen kan afsondre Indflydelsen paa alt det øvrige. Hvor let, hvor behagelig, hvor belønnende vilde denne Siels Dyrkelse blive hos os! O! naar man engang i alle Landets Skoler lærer Dansk! naar man engang lærer overalt at udtale det! naar almindelig Oplysning engang fremviser det i al dets Ynde! O! jeg er vis paa at Gratierne selv, hvis de af Europas levende Sprog skulde veelge sig eet til Morgendragt, efterat have speilet sig med alle de andre, da vilde beholde det Danske; og vor Schulzes Dom om dets musicalske Fortrin fuldender min Overbevisning, at alle Sanggudinder i det vilde vælge Ord til deres Melodier.

SEKTION:Emma, et Digt i fem Sange
VARIANT:

T:<num>Første Sang</num>O! du, mit Haab, min Fryd, min Sang
F:O! du, mit Haab, min Fryd, min Sang
SIDE:3-18

O! du, mit Haab, min Fryd, min Sang,
Min Siels tilbedede Veninde!
Sig, kan min Harpes svage Klang
En Adgang til dit Hierte finde?
Kan Musens stille Harmonie
Dig, Elskte! haabe mildt at røre?
Vil du dens kielne Sværmerie
Med sympathetisk Vellyst høre?
Kan den opfylde dette Bryst,
Hvor sig min hele Himmel hæver,
Hvorpaa min Tanke henrykt bæver,
Med Tusinddelen af sin Lyst?
   Naar ingen Qval min Siel betynger,
Fordi du smilte til mig ned;
Naar om lyksalig Kierlighed
Jeg drukken af min Vellyst synger,
Og drømmer mig i Glædens Hiem,
Imellem smilende Camener,
Og seer de høitidsfulde Scener,
Og fuld af Ild udmaler dem;
Og i hver yndig Elskerinde
Kun stræber at beskrive Dig,
Naar skiøn, som Kierligheds Gudinde,
Du med dit Smil bestraaler mig,
Kan du da kiende svagt igien
Et Glimt af dine Yndigheder,
Lig Duggens Blink, naar Solen spreder
Sin Glands paa Engens Græsstraa hen?
O! vil du se hvert Træk, hver Tanke,
Som sand og skiøn udmærker sig,
Og troe, Camenerne dem sanke,
Som Bier af en Blomst, af Dig;
Og i hver rigtig Tone høre
En Gienlyd af den Harmonie,
Hvormed du tryller tit mit Øre
I Glædens egen Melodie;
Og vil du ei med Haan foragte,
Naar Tiden kieder dig engang,
Den ubetydelige Sang,
Dig i sin Ruus min Elskov bragte;
Men venlig skienke Bifalds Smil
Til Sangerindens svage Toner,
Jeg ei min Løn bortbytte vil
Med alle Seclers Laurbærkroner!
<nonum><center>---</center></nonum>
   I hine ridderlige Dage,
(Hvis Eventyrer jeg med Flid
Mig kalder ofte froe tilbage
Fra spæde Barndoms Legetid,
For mig igien om alt at minde,
Som den gang sødt henrykte mig,
For, medens mine Taarer rinde,
At tænke, jeg var lykkelig,
Da intet tyngede mit Hierte,
Mens stolt jeg paa min Kiephest reed,
Og ingen Sorg, og ingen Smerte
Paa Kinden lokked' Taarer ned;
Da Hvælvingen og Kirkemuren
Var ene Grændser for min Roe,
Mens rundt omkring mig al Naturen
For Resten spøgte, sang og loe,)
Der var engang i Tydsklands Rige
En Keiser, ædel, viis og god,
Som i særdeles mange Krige
Beviste vidt og bredt sit Mod;
Man kaldte ham den Store, — somme
Paastod han kaldtes saa med Ret;
Og havde Grund til deres Domme.
Mit Eventyr skal vise det.
   Han hersked' over mange Lande
Fra Vest til Øst, fra Syd til Nord;
Kort, Fierdeparten af vor Jord
Bestyrede hans ene Pande;
Men i hans hele Herredom,
I alle dettes Slotte, Stæder,
Blandt alle disses Herligheder,
Saae man fra <b>Hamborg</b> indtil <b>Rom,</b>
Hvorhen man ogsaa vilde kige,
Dog ei hans skiønne Datters Lige;
Og den, som eengang hende saae,
Lod <b>Cöln, Paris</b> og <b>Pavens Sæde,</b>
Naar han kunde hende faae,
I Jorden synke ned med Glæde.
   Saa, naar i eensom Aftenstund,
Fordybet i sit Hiertes Tanker,
Ved Maanskin i den stille Lund
Din Elsker, o <b>Seline!</b> vanker,
Og med fortryllet Øie skuer
Den stiernefulde Himmels Pragt,
Mens Hierte, Siel og Tanke luer
Ved evig Guddoms følte Magt;
Da sukker han: du store Skaber!
Den hele Jord maa være din,
Den hele Himmel glad jeg taber,
Lad kun <b>Seline</b> blive min!
   Ved Keiser <b>Carl den Stores</b> Hof
Var tolv Aglajer og Thalier,
Som hver gav overflødig Stof
Til Hymner og til Elegier.
Hver var uskyldig, hvid og skiøn,
Som Lilien i Blomsterdalen;
Og hver et Mønster for sit Kiøn.
Naar i en Rad i Riddersalen
Man disse tolv Chariter saae,
Man havde skullet sværge paa,
At det en Himmels Stierner vare;
Men ligerviis, som disses Skare
Ved Solens Ankomst ikke sees,
Saa naar i denne skiønne Kreds
Med Glands, som Øiet neppe taalte,
<b>Prindsessens</b> Yndigheder straalte,
Fordunkledes, forsvandt enhver,
Og <b>hende</b> saa man eene der.
   Derfor kom og af Paladiner
En mægtig Hob i Fred og Krig,
Og hver blandt Slottets Euphrosiner
Sin Dulcinea valgte sig.
I Mangel af en <b>Aphrodite</b>
De viseligen dømte saa,
Man nøies maa med en Charite,
Og takke Gud, man den kan faae.
   Saa nøisom, ydmyg og beskeden
Haandskriver <b>Eginhart</b> ei var.
Der gives somme Folk herneden,
Som al Olympens Stolthed har.
Vor <b>Eginhart</b> i disse Sager
Af samme Mening var som jeg:
Tag Gratien, hvo saa behager,
Naar <b>Venus</b> selv mig skienkes ei.
   Et Aar med stille Suk og Klage
For <b>Eginhart</b> henslæbte sig;
Hver af det næstes lange Dage
Blev meer og meer utaalelig.
Han skuer daglig sin Tilbedte;
<b>Den</b> Gunst han nød af Himmelen;
Men, naar den ikke meer tilstedte,
Hvo takkede vel da for den?
   Ei Elskov blot vor Helt besielte,
Og Pligten var hans Hierte kiær;
Han sine Taarer eensom fældte,
Og sukked aldrig hende nær.
Kun stille Skove saa hans Smerte;
Naar Maanen Skyen giennembrød,
Udøste han sit hele Hierte
I Lundens melankolske Skiød:
"O! <b>Emma!</b> — (Dødelige kaldte
Den Engel, han anraabte, saa)
Mens Suk og Taarer Stemmen qvalte:
"O! hvis du mine Qvaler saae!
"Men ak min Elskovs rene Lue
"Skal brænde skiult, useet af dig,
"Du mine Smerter ei skal skue,
"De giemte skal fortære mig!
O! <b>Emma!</b>" — "<b>Emma!</b>” svarte Lunden,
og Navnet døde qvalt paa Munden.
   Saa gik den jammefulde Tid,
Som han sig ønskte, Himlen blid
Ved Døden vilde snarlig ende.
Thi ak! I Elskende! At brænde,
Og aldrig torde tolke sig!
Ei til sin Elskte turde sige:
Jeg elsker, jeg tilbeder dig —
Men nærmer hun sig, selv at vige —
Flye hendes allermindste Blik —
Flye denne Guddom, hendes Øie
Saa lokkende til Knæfald fik —
Og ikke torde sig fornøie
Med blot saa meget som man vil,
At skue den tilbedtes Smil —
O! siger I, som Elskov kiende,
Kan Dødelige giøre meer?
Han gav titusind Liv for hende,
Og flygter naar han hende seer? -
   Dog snart er dette Mod forbi;
Den helligste blandt alle Flammer,
Den reneste blier Raserie
I uophørlig trøstløs Jammer.
Naar dog et Blik, et venligt Smil,
Et Haandtryk stundom vederqvæger,
Man elsker denne søde Piil,
Som ikke saarer blot, men læger.
Men, naar hvert Glimt af Trøst igien,
Som Lynet, ved dets Komme, svinder;
Naar Taarer paa de blege Kinder
Omsonst, usete, tørres hen,
Naar hver Længsel i vort Hierte,
Hver Bøn, hvert Suk umærket døer,
Naar hver Nats Drøm vor bittre Smerte
Meer uudstaaelig voldsom giør;
Naar stræbende vor Arm vil slynge
Sig om den Elsktes kielne Barm,
Naar tæt vi sammen os vil klynge
Med Bryst mod Bryst i fælles Arm,
Naar vi med voldsom Iilen stræbe
I Elskovs lykkeligste Stund
At trykke Læbe tæt til Læbe,
Udaande Sielen Mund paa Mund,
Døe qvalt i sympathetisk Flamme,
I Saligheder uden Navn,
Og afbrudt vækkes i det samme
Med — ak! med Puden i vor Favn,
For hele Dagen at begræde
Vor Drøms forsvundne Tryllerie -
Hvo bytted ikke da med Glæde
Et saadant Liv med Apathie?
Hvo ønsked ei, at kunne skienke
I Skiødet af en venlig Grav
Den Sielens alt for tunge Lænke
Igien til Jorden som den gav?
Blot Aander — Aander maae vi være,
Hvis ei, dog i det mindste Steen,
For intet jordisk at begiere.
   Hans Elskov hellig var og reen;
Men reen, som Dalens Lilie
Paa uberørte Jomfru-Stengel,
Han er dog kun et Menneske,
Og Mennesket er ingen Engel.
Borttag Støvdækket, du os gav,
Igiennem Livet her at bære,
O Gud! klæd vore Siele af!
Saa ville vi og Engle være.
   Imidlertid Prindsessen var
Og ikke heller ganske rolig.
Vor <b>Plato</b> siger: Par og Par
Steg Sielene fra Lysets Bolig;
Men skiltes ad paa Livets Bred,
Klædt' om som Mand og som Mandinde,
Og have stundom Møie med,
Sig paa vor Jord igien at finde.
Og han har Ret. Hvor underlig
Seer man ei tidt fra fierne Zoner
Et adskilt Par at samle sig,
Som sammenstemte Vexeltoner?
Hvad andet vel end Sympathie
Giør, at de strax hinanden kiende,
At begge for hinanden brænde
Med lige Flammers Harmonie?
   I <b>Emmas</b> unge kielne Hierte
En ukiendt Ild brød langsomt frem,
Hvis Flammer hun uskyldig nærte,
Fordi hun ikke kiendte dem.
Hun <b>Eginhart</b> saa gierne skuer,
Han er saa ydmyg, from og god,
Og mærker ikke selv de Luer,
Som hendes Blikke ham tilstod';
Og, naar hans Øie hendes møder,
Fornemmer hun en bange Lyst,
Som hende til at sukke nøder,
Og hæver høit det kielne Bryst;
Og, gaaer han, banker hendes Hierte,
Som om det vilde følge med,
Som om den hele Siel begierte,
At ile til hans Opholdssted;
Og, nærmer han sig, hvilken Glæde
Opfylder atter hendes Bryst,
Som om en Aand fra Lysets Sæde
Til hende steg med al sin Lyst!
Alt hendes hele Hierte brænder,
Og, ak! den Ild ei slukkes let,
Da den Ulykkelige kiender
Ei Flammen, som fortærer det.
   Naar hun i Haven eensom vanker
Omkring den blomsterkrandste Dam,
Og taus fordyber sig i Tanker,
Uvidende hun tænker — ham;
Naar hun i Søvnens Arme hviler,
Og synes i sin Phantasie,
At venlig Himlen aabnet smiler,
Er hendes <b>Eginhart</b> deri.
O! vidste du din hele Lykke,
Ulykkelige <b>Eginhart!</b>
Du skyndte dig med Lynets Fart
Din <b>Emma</b> til dit Bryst at trykke.
Men dydig Elskov frygtsom giør,
Dens Trælle zittrende tilbede;
Vi skielve for den Elsktes Vrede.
Den elsker ei, som alting tør.
   Saa gik et Aar, saa gik et andet,
Saa gik med sekelseene Fied
Det tredie, hvis Evighed
Hans sidste Kræfter overmanded' -
Han samler alt sit Mod engang,
Han <b>Emma</b> ser i Haven ene.
Men denne høitidsfulde Scene
Fortiener for sig selv en Sang.

T:<num>Anden Sang</num>Den lyse Dagens Konge gled
F:Den lyse Dagens Konge gled
SIDE:19-27

Den lyse Dagens Konge gled
Igiennem gyldne Purpurskyer
Sødt smilende bag Skoven ned;
I hist og her adspredte Byer
Lød Aftenklokkers dunkle Lyd,
Og Nattergalens første Toner
Indbød fra mørke Bøges Troner
Naturen til en stille Fryd;
Ved Dammens Bred, hvor Vestenvinde
Paa Bølgers rullende Krystal
Fra Floras Døttre Kysse stjal,
Sad, skiøn som Kierligheds Gudinde,
Da nyfødt hun paa Cyprens Bred
Sprang op i al sin Herlighed,
Vor <b>Emma.</b> Smilende Fioler
Omringede den spæde Fod;
Og Zephir Bækkens Sølv forlod,
Og Solen sinked' sine Straaler,
Og Sangerinderne fløi ned
Fra Træernes forgyldte Toppe,
Og Stiernerne brød frem deroppe,
At skue hendes Yndighed.
Som <b>Cynthia</b> høitidelig
Til kielen Vellyst Sielen vinker,
<b>Endymion!</b> naar efter dig
Hun giennem sølvgraae Skyer blinker
I al sin melankolske Pragt,
Sad hun i lette hvide Dragt,
Som spøgende med Zephir glemte
Den Vagt, hvortil man den bestemte,
Paa Blomsterbænken, hvor en Hær
Af Roser, Lilier og Fioler
Henfalmede den Skiønne nær,
Som Stiernerne ved Lunas Straaler.
   Med tunge Trin og mørke Blik,
Omspændt af haabløs Elskovs Smerte,
Vor <b>Eginhart</b> i Haven gik,
Hvis stille Fryd hans Kummer nærte:
"Synk, skiønne Soel! for evig ned
"I Vesterhavets fierne Bølger!
"Spild ikke meer din Herlighed
"Paa mig, som Skræk og Død forfølger!
"Skiul, Luna! skiul dit skiønne Smil
"Bag mørke tordensvangre Skyer!
"Du, hende lig, min Længsels Ild
"Med mordrisk Tryllerie fornyer!
"Tie med din søde Melodie,
"Du Lundens kielne Sangerinde!
"Tie Zephir! hele Skabning tie!
"Hvert Spor af Lys og Liv forsvinde!
"Tag, Ekko, sørgelig igien
"De klagelige Suk, du lærte
"Af Livets Fiende, Dødens Ven!
"Og skiælv, Natur! som dette Hierte!”
   Saa lød den sørgelige Lyd
Af vexelviis afbrudte Klager -
Da pludselig — o! Skræk! — o! Fryd!
Hans Øie <b>Emma</b> hist opdager.
"Vel!” — raaber han — "det er forbi!
"Jeg vil min Dom af hende høre!
"Og hendes Stemmes Melodie
"Min Dødsdom selv skal liflig giøre!
"Min Qval kan ikke voxe meer!
"Og — om endog en nye jeg lærte —
"Mig ingen Qval kan qvæle meer;
"Kun eengang brister dette Hierte!"
   Han nærmer sig — og strax igien
Han, som af Lynet truffen, standser —
Men Frygten dræbes af hans Sandser,
Og lynsnar iler han derhen —
Og neppe hendes Blik han møder,
Før han er alt for hendes Fødder.
   "Min Dom, Tilbedede! min Død;
"Jeg elsker dig! jeg døer! jeg brænder!
"O! fik jeg den af dine Hænder,
"Hvor blev da Døden selv mig sød!
"O! lad mig høre denne Røst,
"Som tryller mig, i det den dræber,
"Den salige, den sidste Trøst
"At høre den af dine Læber!
"Straf, dræb mig! men vær ikke vred!
"Fordi jeg saae den ædle, høie
"Den Glands af Guddom i dit Øie,
"Og hele Himlens Salighed;
"Fordi jeg voved', dig at kiende,
"For dig at leve, lide, brænde,
"Og trylles sødt af Guders Lyst
"I Drøm om Døden ved dit Bryst!
"Jeg saae Naturens Smile døde,
"Naar du var mørk, og Himmelen
"I al sin lyse Glands igien,
"Naar du var blid — det er min Brøde.
"Men er det Brøde, dig at skue,
"Og i sin Vellyst tabe sig —
"Gud, saa er det og syndig Lue,
"At elske og tilbede dig!”
Et Suk, i hvilket Sielen stræbte
Til hendes hen at følge med,
De sidste Ord paa Læben dræbte
Og Taarer kom i deres Sted,
Og Meningen deraf fuldførte.
   Forvirret, bange, rød som Blod,
Prindsessen hele Talen hørte,
Og meget lidt deraf forstod.
Slet skildrer Tungen vore Qvaler;
Et Suk, en Taare bedre taler,
I dem strax Hiertet Mening seer;
Hin svækker, eller overdriver;
Men disses sande Sprog henriver —
Af det forstod hun meget meer.
   Af ukiendt Ild og Skræk og Glæde
Skialv hele hendes skiønne Krop:
"Lev, <b>Eginhart!</b> Hold op at græde
"Jeg ellers græder med! hold op!
"Fat Mod! (saa lød fra hendes Læber
Den søde frygtelige Dom)
"Er jeg saa skræksom, at jeg dræber,
"Endogsaa naar jeg siger: kom!
"Kom, <b>Eginhart!</b> her ved min Side,
"Og ingenlunde ved min Fod,
"Kom lad mig, som Veninde vide,
"Hvad jeg har giort min Ven imod!”
   Saa vækkes op til uvant Glæde
En Fange, langt fra Dag slængt hen
I Hulen ene med sin Kiæde,
Udløst ved kiekke kiendte Ven;
Som <b>Eginhart,</b> af Dødens Slummer
Vakt op af denne søde Lyd,
Forglemte hvert et Spor af Kummer
I tifold salig Himmelfryd.
   Tænk du, som kiender Elskovs Smerte,
Som veed hvad Elskovs Himmel er,
Som har ei Hierne blot, men Hierte,
Dig ind i dette Optrin her!
Sig, ønsked' ei din Hevn at knuse,
Beskyttende Naturens Ret,
Den Daare, hvis forvovne Muse
Sig understod, at synge det?
   Den fulde Forsmag paa en Himmel
Den Lykkelige henrykt nød,
I alle Salighedens Vrimmel
Med denne Cypris paa sit Skiød,
Mens Munden paa den Skiønnes Læber
Indsuede de Kys, hvori
Cytheres bedste Nectar klæber
Med sødt berusende Magie,
Og, trykket tæt i hendes Arme
Til hendes halvbedækte Bryst,
Hans Hierte, fyldt med Elskovs Varme,
Udvidedes til Guders Lyst,
For ukiendt Vellyst at fornemme,
Naar hendes heftig mod det slog,
Og i sin Glædes Ruus at glemme
Hvert Suk, det før i Smerte drog —
Til denne Himmels underlige,
Ufattelige, søde Fryd,
For hvilken alle Glæder vige,
Har ingen Harpes Strænge Lyd.
   Natur! din Helligdom forlanger,
Som <b>Isis,</b> Taushed af sin Ven;
Til Lethe med den usle Sanger,
Som vover, at afsløre den!

T:<num>Tredje Sang</num>Du dobbelt skiøn, fordi din Ild
F:Du dobbelt skiøn, fordi din Ild
SIDE:28-38

Du dobbelt skiøn, fordi din Ild
Sig giennem Savnets Mørke maler!
Som, naar bag Skyen Solen daler
Ei længer blindende, men mild!
O! kiemp dig giennem Natten hid!
Kom giennem mange mørke Dage
Med al din Salighed tilbage,
Min Barndoms Himmels svundne Tid!
O! bortjag af mit knuste Bryst
Den Kummer, som dit Tab mig lærte;
Og fyld mit glædetomme Hierte
Med — blot med Mindet af din Lyst!
At Tanken om en andens Fryd,
Fryd, som mit Hjerte selv ei smager,
Skal ei forvandle Glædens Lyd
Til Sorgs kiedsommelige Klager!
   En ny Natur, en anden Jord,
Et fremmed Liv, en dobbelt Evne
Til Gud at kiende dobbelt stor,
Og Følelser, som Ord ei nævne —
Et Nok, et Alt som Ingen veed,
Som Elskende kan ene fatte,
Udfolded' alle sine Skatte
For <b>Eginhart</b> i — Kierlighed.
   Ved <b>Emmas</b> Arm, ved <b>Emmas</b> Side,
Meer straalende han Solen saae
Bag gyldne Purpurskye nedglide
Paa Himlens dobbelt skiønne Blaa:
Ved hendes Bryst, ved hendes Fødder,
Var Blomsterleiet dobbelt blødt,
Var mere Lye ved Eegens Rødder,
Slog Eegens Sanger mere sødt;
Og ved et Blik af hendes Øie,
Og ved et Tryk af hendes Haand
Med dobbelt sikker Flugt hans Aand
Sig hæved'<note>hæved'] hæved</note> henrykt til den Høie;
Den Bæk, hvori hun speilte sig,
Blev renere ved hendes Blikke;
Den Torn, som kyste hendes Flig,
Om end den stak ham, saared' ikke;
De Roser, som paa hendes Bryst
Omplantedes, blev' dobbelt røde,
Da først de blomstred' ham til Lyst,
Naar der de, qvalt' i Vellyst, døde.
Hvor han opholdt sig, hun var med,
Og hvor hun gik, han fulgte hende —
Kun svagt adskiller Tid og Sted
To, som i lige Flammer brænde —
Vor Jord dem var en Himmel lig,
Elysium fra Syd til Norden;
Thi begge saa paa hele Jorden
Allene Kierlighed og sig.
   Ja <b>Kierlighed!</b> Naturens Bliv!
Du evigyndige den samme!
Du var den Ild, hvis lyse Flamme
Antændte Millioner Liv!
Dig var det, som af Intets Øde
Vor Verdens Under kaldte frem!
Dig er det, som igien de Døde
Vil kalde til et bedre Hiem!
Dig er det, som vor Jord tilbeder,
Og elsker, under Navn af Gud,
Hvis Skaberild ei slukkes ud
Af Millioner Evigheder.
O! Held os, at og Støvet fik
En Gnist af din tilbedte Lue!
At i din Helligdom vort Blik,
Opklart af denne, dig kan skue,
Og spore her ved din Magie,
Hvad Evigheden Engle viser:
Rundt om vort Øre Harmonie,
Rundt om vort Øie Paradiser!
   I rolig Vellyst svunde hen
De nydte, deelte, blide Dage;
Hver Nat kom Drøm om Fryd igien;
Hver Dag kom vaagen Lyst tilbage.
Uskyldigheden aldrig veg
Fra deres Side; Lunas Smile
Dem lokkede til deres Eeg;
Usaared' af Cupidos Pile,
De smagte, hvad Fornuft og Dyd
Dem hemmeligen ei forbøde;
Og Ønsket om en større Fryd
Forgifted' ikke den, de nøde.
   Saa var for hine første To
Den Himmel, Kierlighed dem skabte,
Før Nøisomhedens stille Roe
I graadig Lyst til meer sig tabte:
Saa høres Kilden klar og frie
Fra Vældet sødt og sagte suse,
Før Bække styrte sig deri,
Og lære dem, som Flod, at bruse.
Kort, paa den hele vide Jord,
I alle dens adspredte Steder,
Fra Vest til Øst, fra Syd til Nord,
Hvor Lykken sine Skatte spreder,
Fra der, hvor Overflod den Konst,
At drikke hele Landstrøg, lærer,
Hvor, for at mætte sig, omsonst
En Skok af Brødre hver fortærer,
Til der, hvor nøgne Vildes Flok
I femten Vintre leve glade
Af det, som paa japanske Fade
Til hins Souper blev ikke nok —
Var ingen Viis, var ingen Nar,
Var ingen Sultan, eller Slave,
Trods Klogskabs eller Dumheds Gave,
Saa lykkelig som dette Par.
   Men ak! i Glædens Slummer svagt
Til Tidens Flugt vi Mærke lægge;
Klædt i en Maidags korte Dragt,
En Sommer sneg sig bort for begge,
Før Synet af dens blege Liig,
Paa de med Snee bestrøede Høie,
Trak Sløret fra det drukne Øie,
Hvis Blik med eet opklarte sig.
Hun saae paa ham, han saae paa hende,
Og begge saae Naturens Død,
Og begge vaagned' og udbrød:
Hvor snart fik denne Dag dog Ende!
   Hvorhen de vendte sig, var Spor
Af Vintrens Grumhed, Alt var øde.
Hvor før de sødt i Fryd henfløde,
En Gysen nu dem giennemfoer.
Den Lund, hvor under Eegens Skygge
De slynged' til hinanden sad,
For Vidner, som for Solen, trygge,
Har tabt sit allersidste Blad;
Og alle dens symphonske Fugle
Er flygtede for Stormens Hviin,
Og Hylet af en ensom Ugle
Fra nære truende Ruin;
Den muntre Kilde, som sig snoede
Sødt rislende forbi dem ned,
Er størknet, og kun Tidsler groede,
Hvor før Fioler, ved dens Bred.
De lette, flagrende Favoner,
Som spøgte mellem Blomstre her,
Fløi hiem til Sydens fierne Zoner,
At aabne nye Roser der;
Afklædte Høies mavre Kroppe
Laae dækkede med Sneens Slør;
Og Ekko tog fra nøgne Toppe
Ei deres Sang igien, som før.
De Vidner til den Fryd, den søde,
Som før dem mødte, hvor de gik,
Var' flygted', falmed', eller døde
Ved Vinter-Kongens mørke Blik.
   Et ængstligt Glimt af kielen Smerte
Mens han i Tanker tabte sig
Ved Synet af Naturens Liig,
Steg op i <b>Emmas</b> bløde Hierte:
"Min <b>Eginhart!</b> og om vi nu” -
Og ned paa hendes hvide Kinder
En Taare randt — "om alt forsvinder —
"Min <b>Eginhart!</b> hvad siger du?
"Om jeg, om du, o! hvilken Tanke!
"Om en af os forsvinder med —
"Gud! midt i vor Lyksalighed
"Mit Hierte holder op at banke.” -
   "Livsalige! Du maa forjage
"Ved Elskovs lyse Vaaben kiæk,
"De mørke Billeder af Skræk!
"Omfavn mig, og de flye tilbage!
"Døe kun Natur! døe! (raabte han)
"Du savnes ei! Min <b>Emma</b> lever!
"Din Kuld, iisvæbnede Tyran!
"Ei føles der, hvor hun omsvæver;
"Dræb hele Jordens Blomsterhær,
"Dens Dronning dog tilbagebliver;
"Alt, hvad der segner for dit Sværd,
"Sødt hendes Smil igien opliver.” —
   "Ja, flye min Sommer let og snart!
(Saa lød den Skiønnes blide Stemme)
"Min Elskov og min <b>Eginhart</b>
"Skal lære mig dit Tab at glemme;
"Thi hvor er Vinter? hvor er Død?
"Kun der, hvor <b>Eginhart</b> er ikke;
"Et evigt Foraar paa hans Skiød
"Skal trylle mine kielne Blikke!”
   Saa trøstede sig begge to,
Et uophørlig Nok hinanden,
Men ak! de stode trygt paa Randen
Af Livets alt for bratte Roe.

T:<num>Fjerde Sang</num>Mens Vintrens seirende Tyran
F:Mens Vintrens seirende Tyran
SIDE:39-53

Mens Vintrens seirende Tyran
Paa Livets blegnende Ruiner
I Field og Skov og Dal og Strand,
Af Nat og Død omgiven, triner,
Henslæbe otte Sekler sig
For <b>Eginhart</b> i otte Dage.
Mismodig blander han sin Klage
Med Skovens Suk og Stormens Skrig.
   Han hører ikke henrykt meer
Sin <b>Emmas</b> vellystfulde Stemme;
Han dette Smil ei længer seer,
Som lærte ham hver Qval at glemme;
Ei meer han vandrer Haand i Haand
Med hende giennem Paradiser;
Ei meer hans glædedrukne Aand
I hendes Blik sin Skaber priser.
Hans Lykkes blide Sol gik ned;
Omsonst om Roe hans Hierte leder;
Og fordum nydte Saligheder
Fordobble hans Elendighed.
   Langt ude fra de blide Egne
Ved Jorderiges Østerkant
Var kommen paa sin Herres Vegne
En rig og glimrende Gesandt,
For <b>Carl</b> den Hilsen at frembære,
At Keiseren af Grækenland
Sig ønskte broderlig den Ære,
At blive snart hans Datters Mand.
   Med natlig Dag i alle Gader,
Med Luft-Comoedier af Ild,
Musik og Dands og Maskerader,
Og Jagt, og al Slags Ridderspil
Blev Grækeren af Carl den Store
Ved Hoffet moeret keiserlig;
Men slige Ting ei Amor moere —
Han taug, og græd og skiulte sig.
   Dog ak! Prindsessen maatte krone
Den hende dyre Herlighed;
Nødt til at holde samme Tone,
Den Skiønne overalt var med;
Thi hvad var Spil og Dands og Fakler,
Al Hoffets Pragt, hvor hun ei var?
Saa lidet som vor Jords Mirakler,
Naar Solen ei dem oplyst har.
   Imidlertid vor Elsker lærte
Uheldig Elskovs sidste Qval;
Dybt i hans marterfulde Hierte
Fortvivlelsen sig langsom stial.
Han gaaer en Nat, mens alle sove,
Prindsessens Værelser forbi,
Beslutter alle Ting at vove,
Og iler dristig ind deri.
   Han giennem to Gemakker zittrer. —
I Mørket Elskov viser Vei —
Og skiøndt, som Torden, Ekko knittrer,
Hensovne Vagt dog vækkes ei.
Han finder hendes Dør, og vover
Tre Gange kiæk at aabne den,
Og, da han frygter for hun sover,
Tre Gange lukker den igien —
Omsider Elskov Seier vinder,
Og hurtig, som en Vestenvind
Han flyver ind, og <b>Emma</b> finder
I Graad, med Haanden under Kind.
   Omsonst den Yndige forsøgte,
Mod Kummeren, som Hoffets Larm
Ei dæmpede, men meer forøgte,
At søge Trøst i Søvnens Arm.
De Taarer hun om Dagen hemte,
Flød dobbelt, naar den var forbi;
Hans Qval hun følte heel, og glemte
Tidt hendes egen Qval deri.
Det lyse Øies Ild forsvinder,
Naar Hiertets ei tør nære den:
Man Roserne paa hendes Kinder
Saae Dag og Nat at falme hen.
Den Munterhed, som hende fulgte
Bestandig før, veg ganske bort;
Og svagt kun<note>kun] hun</note> Hoffets Blikke dulgte,
Hvad Konst og Tvang kun skiuler kort.
   Henkastet paa en Sofa, skuer
Vor <b>Eginhart</b> den Skiønne her;
Og skiønt hans Siel i Længsel luer
Sin vellystfulde Himmel nær,
Uskyldighedens Tryllerier
Dog standse ham — en Støtte lig,
Han staar, og zittrer, seer, og tier,
Og i sin Skuen taber sig.
   Ved Maanens Smiles blege Skimmer
I lette hvide Nattedragt,
I Graad, som Diamanters Glimmer
Paa Sølv kun efterligne svagt,
Utvungen, løst af Modens Lænker,
Allene med sig selv og Gud,
Saa blid, som <b>Lauras</b> Ven sig tænker
Blandt Engle sin forklarte Brud,
Saa himmelsk skiøn, som Dødelige
Det blot at tænke sig formaae,
Som intet Støvets Sprog kan sige,
Den lidende Gudinde laae.
De taareblendte Øine kræve
En Trøst af Himlen i en Bøn;
Og <b>Luna</b> syntes selv at bæve
I disse Speile dobbelt skiøn.
   "<b>Her er jeg Emma!</b>” — i det samme
Henrullede den hele Jord
Bort under ham — paa Lynets Flamme
Han hen i hendes Arme foer —
Og paa den Elsktes Læber døde
Det neppe heelt udraabte Navn,
Mens begges Siele sammenfløde
I begges Kys, i fælles Favn.
   Snart vaagner de; thi Støvet taaler
Ei længe Salighedens Magt;
Til meer end Glimt af Himlens Straaler
Er Dødeliges Syn for svagt.
De stirrer paa hinanden tause:
"For evigt skal vi skilles snart” —
Omsider bryder <b>Eginhart</b>
Den stille frygtelige Pause:
   "Skal dine Læber hefte sig
"Paa nogen andens end paa mine?
"O! hvad er Smerte, hvad er Pine
"Mod denne Tanke: miste dig?
"Før døe min Siel i Nattens Skiød,
"I Millioner Plagers Vrimmel!
"Thi hvad er Helved? Hvad er Himmel?
"Foruden dig er alting Død!
"Tal, Engel! lad din Tryllestemme
"I Trøstens egen Melodie
"Med Elskovs egne Toner hemme
"Mit Mismods vilde Raserie!
"Sig, Elskte! sig, hvad maa jeg giøre —
"Hvad skal jeg?” —
       - "Flye, min Ven! o flye!
"O Gud! man kan din Stemme høre —
"Min Ven, min Fryd, mit Alt! o flye!” -
- "Og det er fra min <b>Emmas</b> Læber
"Den eneste, den sidste Trøst?” —
- "Ak! <b>Eginhart!</b> din Tvivl mig dræber!
"Kom dræb den, Grumme! ved mit Bryst!
"Bliv! — troer du, at din <b>Emma</b> bæver
"For sig? nei kun for dig, min Ven!
"Din Fare blot for hende svæver,
"Hun, troe mig, føler eene den.
"Dæmp denne Rasen, dæmp din Stemme,
"Af Ømhed for dig selv og mig!
"Kan <b>Eginhart</b> saa ganske glemme
"Sin <b>Emma,</b> Kierlighed, og sig?
"Din er jeg! troe mig, ingen Keiser
"Skal stiæle dig din Eiendom!
"Hvi raser du? Gesandten reiser
"Tilbage did, hvorfra han kom.” —
"Og bringer?" — raabte han — ”Og bringer
"Sig selv, og nok en Bagatel,
"Din <b>Emmas Nei.</b>” —
      Paa Glædens Vinger
Foer Haabet i vor Elskers Siel;
Han, en Misdæder lig, sig skammer;
Han tier, seer forvirret ud;
Af Tak hans hele Hierte flammer;
Som truffen af et Blik fra Gud,
Han styrter ned for hendes Fødder,
Og svømmer i en Taareflod
Og Læben zittrer, brænder, bløder
I hede Kys paa hendes Fod.
   Opløftet ømt i hendes Arme,
Han lever op i salig Lyst;
Al Tvivl og Frygt og Sorg og Harme
Forsvinder snart af begges Bryst;
Det blide Haab i Sielen gyder
Sin Nectars himmelske Magie,
Hver Hindring let derved bortflyder,
Hver Fare druknes dybt deri.
   I Haandtryk, Kys, og kielne Blikke,
Og Favntag, blot af Maanen seet,
De Lykkelige mindes ikke,
At Tiden lyner bort. Med eet
Den barske Morgenstund frembryder —
Den muntre Hane galer — tys!
Man synes bange, noget lyder —
Og drukner Angesten i Kys.
Men <b>Emma</b> dog til sidst erindrer,
At Tryghed blot er Elskovs Ven
Mens Kierlighedens Stierne tindrer,
Og sympathetisk flyer med den.
   "Min <b>Eginhart!</b> mens alting sover,
"Flye, før Forræderen dig seer,
"Dit Liv, din <b>Emmas</b> Liv, du vover,
"Ved et Minut at tøve meer —
"Igiennem Haven, Elskelige!
"Du sikker end kan smutte væk;
"Lad dette Kys dig mere sige!
"Tag dette med! og nu, vær kiæk!” —
   Til Vindvet, Arm i Arm, man iler:
Mildt tause Stierner blinke ned,
Og Cynthia fortrolig smiler
Til deres skiulte Kierlighed —
Men Gud! de blegne! begge vækkes
Til Helved-Angst, i det de see,
Den hele stille Jord bedækkes
Med Sløret af en falden Snee.
   O! midt i deres Glædens Eden!
O! midt i Haabets sidste Havn!
Ak! hvad er Salighed herneden?
Nu døe de i hinandens Favn!
Dog nei! — En Morder dem skal rive
Til Pinsler fra hinandens Bryst! -
O! hvad vil deres Skiebne blive?
Nu smiler intet Glimt af Trøst —
De stirrer paa hinanden stille,
Og tause see hinandens Liig;
Og ingen Taarer mere trille —
Af Angst de neppe føle sig.
O! red dem! red dem! — men forgiæves
Er Muelighedens hele Magt;
Et Under her til Redning kræves —
Det skeer! I Elskende, gier Agt!
   Mens, <b>Amor</b> lig i <b>Psyches</b> Arme
Vor Elsker marmorstille staaer,
Som livløs, uden Lyd og Varme,
Et Lys i <b>Emmas</b> Siel opgaaer.
En Rose paa hver Kind bebuder
Det høitidsfulde Øieblik,
Hvori en Tanke, værdig Guder,
Den Skiønnes Kierlighed undfik —
Et Middel, som, for fint at spindes
I Hiernen af en Adams Søn,
Ved Elskov ene kunde findes
Af Mønstret for det smukke Kiøn.
   "Endnu min Ven! trods Skiebnens Vrede,”
Saa taler hun, "er Alt ei tabt;
"Endnu et Middel er tilrede,
"Som Kierlighed os blid har skabt.
"Fat Mod! din <b>Emma</b> dig skal bære
"Tilbage giennem Sneen tryg;
"Min Elskov styrke skal min Ryg,
"Og let skal denne Byrde være!
"Snart bringer jeg dig sikker hen
"Til Muren hist ved Havens Ende;
"Du let dig svinger over den —
"Og mine Spor man kun vil kiende.” -
   "Mit Liv! mit Alt! min Lyst! min Brud!”
Er Alt, hvad han formaar at stamme —
Mens, hævet af sin Elskovs Flamme,
Let, som en Engel, hun foer ud
Af Vindvet. Vips! paa hvide Dynge
Hun neden under færdig staaer:
"Min <b>Eginhart</b> mig ei kan tynge!”
Og rask afsted hun med ham gaar —
Og under elskte Byrde glemmer
Dens Virkning i hvert kielent Lem,
Og sine Suk udmattet hemmer,
At han skal ikke høre dem.
   Mon Sang afbilder denne Scene?
Nei, stands! og hør ei meer! men see!
Thi den fortryllende Camene
Kan intet andet her end see -
   Med dobbelt Reenhed Sneen skimrer
Ved Lunas dobbelt klare Smil;
Den lyse Himmelbue glimrer
Med usædvanlig Æther-Ild;
Meer tindrende hver Stierne blinker,
Og mellem idelige Lyn
Den ene Sol den anden vinker,
At see paa dette skiønne Syn.
   Snart Kierligheds Heltinde bringer
Sin Ven til Havens Ende hen;
Han over Muren frelst sig svinger,
Og glad hun flyer hiem igien.

T:<num>Femte Sang</num>Som Vandreren der mat af Sved
F:Som Vandreren der mat af Sved
SIDE:54-64

Som Vandreren, der mat af Sved
Op over Alpe-Toppe higer,
Troer, hvert et Bierg, hans Fod bestiger,
Ham volder sidste Farlighed;
Men ei saasnart har vundet op
Paa Spidsen, før hans Blik opleder
En Hær af nye Farligheder
Paa Veien til det næstes Top —
Saa stønne Dødelige frem
Igiennem Livets Modgangs Hære,
Og troe den sidste der at være,
Hvor blot en større møder dem.
Mistænk den blinde Lykkes Smile
Thi tæt ved Rosen Tornen er,
Og Modgangs Storm, o Ven! er nær,
Naar Livets Bølger tause hvile.
   Nu slumre trygt de glade to,
De drømme sig i Glædens Tempe,
Ved Vagt af Kierlighedens Kiempe,
I sikker Fred, og salig Roe.
O! lad dem slumre! Bange Muse,
Opvaagn dem ei! Alt hører du
Orkanen over dem at bruse —
O Skræk! men vaagn dem ei endnu!
   I denne høitidsfulde Nat,
Hvori sin Seier Amor kronte,
Hvis hele Herlighed kun mat
Den svage Skiald bestyrtset tonte,
Mens alt i Søvnens Arme laae,
Og Elskov, <b>han</b> og <b>hun</b> allene
I denne hemmelige Scene
Nærværende sig selv kun saae,
Formaaede <b>Carls</b> uhyre Magt
Ham ei paa Søvnens Silkevinge
Den søde Rolighed at bringe,
Som vaagen Fryd opveier svagt.
Var det en Finger fra det Høie?
Var det naturlig Sympathie? -
Nok — <b>Emmas Fader</b> intet Øie
Den hele Nat fik lukket i.
   Han stod omsider op, og ilte
Til Vindvet, aabned' det, og saae,
Mens Maanen ned i Sneen smilte,
Miraklerne paa Himlens Blaae;
Og tænkte: <b>Carl!</b> hvor er du <b>lille!</b>
Og raabte: <b>Gud!</b> hvor er du <b>stor!</b>
Slog Øiet ned i Nattens Stille,
Og saa <b>Miraklet paa vor Jord.</b>
   Han saa en lille hvid Figur
En Mand igiennem Haven bære
Ud fra Prindsessens Jomfrubuur —
O Himmel! hvad mon dette være?
Med Graadighed han stirred' atter,
Og fik tilsidst bestyrst at see
Sin Skriver giennem Havens Snee
Bortbaaren af hans skiønne Datter.
   Som rørt af Torden stod han der —
Forundring, Kummer, Skræk og Vrede
Betog hans Siel, og meget nær
I Raseriets vilde Hede
Han havde raabt - men endelig
Fik Hiernen over Hiertet Seier;
Han rolig atter lægger sig,
Og søvnløs Sagen overveier:
"Min Datter <b>Emma?</b> — <b>Eginhart?</b> —
"Min Skriver? Og min egen Datter? —
"Jeg Sagens Sammenhæng nu fatter —
"Og dømmes maa de, dømmes snart!”
   Den næste Dag det hele Raad
Af Bispe, Munke, Capellaner,
Som aarlig sov, og drak, og aad,
Og helvedstraffede Profaner,
Holdt Morgen- Middag- Aften-Bøn,
Opbrændte gamle kloge Qvinder,
Omvendte Gøttriks Svigersøn
Og andre Christendommens Fiender —
Det hele hellige Senat
Blev sammenkaldt, og, som det sømmer,
Andægtig rundt om Bordet sat.
(Gud naade dem, som Andagt dømmer!)
   I Midten <b>Carl den store</b> sad,
Som <b>Zeus</b> iblandt Olympens Guder:
En vigtig Sag den hele Rad
Et Vink af Keiseren bebuder;
Han taler: "Hører mig, I Mænd!
"I <b>Bispe! Munke! Capellaner!</b>
"Som give <b>Christne</b> Himmelen
"Og give Helvede <b>Profaner!</b>
"Et Syn i Nat jeg skuet har,
"Et Optrin sælsomt uden Mage:
"<b>En Jomfru paa sin Ryg bortbar</b>
"<b>En Mand fra sit Gemak tilbage.</b>”
   Det hele Raad slog Øine ned
Ved dette Malerie — mens somme
Bad' alt om Himlens Straffedomme
For slig en Synd — og <b>Carl</b> blev ved:
   "Hun gik, nedtynget, dog saa snart,
"Som om hun gik med Spøg og Latter —
"Og denne Mand var — <b>Eginhart,</b>
"Og denne Jomfru var — <b>min Datter</b> -
"Hvad dømmer Kirkens Lov herom?
"Hvor dyb er Vunden i min Ære?
"Hvad, og hvor stor bør Straffen være?
"<b>Carl</b> byder: Siger Eders Dom!" -
   O! havde svage Digters Siel
Lidt af den Evne her, som talte
Naturens Sprog i hvad du malte,
Guddommelige <b>Rafael!</b>
O! kunde jeg tilstiæle mig
Blot nogle Penselstrøg af hine,
Hvis Sandhed, Udtryk, egne Mine
Forraade, store <b>Hogarth,</b> dig!
Jeg skulde her en Gruppe male
Hvis varierte Hellighed
Skiøndt taus, dog mere skulde tale
End <b>Svada</b> selv at sige veed.
   Electrisk foer en hellig Gysen
Fra Skiæg til Skiæg i Raden om,
Andægtig Skræk, Troens Frysen
I alle deres Hierter kom,
(Thi Troe har sine kolde Timer
Som andre Febre) - salig Skræk
De syndfrie Munde sammenlimer,
Og Afskye qvæler hvert et Qvæk.
   Skiøndt de med Fagter Dommen fælde,
Med Øieløften, Haandslag, Suk,
Saa tydelig, at intet Muk
Dens Strænghed nødig har at melde,
Dog Keiseren dem atter bød,
Med høien Røst afsige samme —
Een raabte: <b>Sværd,</b> en anden: <b>Flamme,</b>
Og Hver — og Alle raabte — <b>Død!</b>
Og foldede, som det sig sømmer
De fromme Hænder, med et Suk
Mod Himlen, og mod <b>Carl</b> et Buk.
(Gud trøste dem, som Andagt dømmer!)
   "Got!” raabte <b>Carl,</b> "man bringe frem
"Dem begge, deres Dom at høre!” —
   Afsted gaar Vagten efter dem,
Og følesløse dem indføre.
   Som tvende Marmorstøtter staae
De blege ved hinandens Side,
Og vente begge tause paa
Den Dødsstraf, som de snart skal lide;
Og stirre frem, og møde Død
I næste Nu med faste Blikke,
Som sige sig: o! den er sød;
Thi den adskiller os dog ikke.
   <b>Carl</b> stille staaer, og seer derpaa —
Og ned paa Kejserkongens Kinder
En Fader-Taare langsom rinder —
Han nærmer sig og taler saa:
   "Du længe tro har ivrig tient
"En Mand, min <b>Eginhart,</b> som skiønner
"Paa Dyd og Flid, og begge lønner;
"Min Datter og har begge kiendt!
"Vi begge her os nu foreene
"For med en Hertugs Værdighed,
"Og Stat, og Hertuginde med,
"Dig til Belønning at forleene -
"Og <b>Du</b>" — her tog han hendes Haand,
Og lagde den i hans — og sagde:
"Og Du, som Elskovs kielne Baand
"Et Offer som Heltinde bragte!
"Modtag den Mand, du nylig bar
"Saa rask paa dine Skuldre spæde;
"Og tænk dig, <b>Emma!</b> tit med Glæde,
"At han <b>din Faders</b> Gave var!” —
   Hvo maler Glædens store Scene?
Hvo har til stumme Udtryk Lyd?
Hvor er den himmelske Camene,
Som tolker navnløs salig Fryd?
Mens pludselig vakt op til Livet
De styrte for hans Fødder nu —
Nei! — male sligt blev Ingen givet!
Natur! det maler eene du!
   Senatet blev ved samme Tale,
Som gav de bange Tvende Liv,
Til Støtter. Kold, og flau og stiv
Stod hver fra Hoved ned til Hale -
Det hele hellige Statut,
Af Bispe, Capellaner, Klerke
Blev fra det Øieblik forbudt,
Med Dom sig meer at lade mærke.
   Med Luftcomedier af Ild,
Med natlig Dag i alle Gader
Musik og Dands og Maskerader
Og tusinde Slags Ridderspil,
Med al den Vælde, Glimmer, Pragt,
Den halve Jords Monark kan give,
Og ingen Muse vil beskrive,
Blev Bryllupsfesten nu fuldbragt. —
Og <b>Eginhart</b> og <b>Emma</b> leved'
I Lykkens Skiød, i Glædens Slum,
Til begges Siele sammensveved'
Fra Jorden til Elysium.

SEKTIONSLUT

SEKTION:Romancer og smaae Fortællinger

T:Drømmene
F:Fortvivlelse! dig helliges min Sang
VARIANT:baggesen2001100301
SIDE:67-72

Fortvivlelse! dig helliges min Sang,
Og den, som hænger sig, og den, som hang,
Og den, sig hænge vil, om han har Øre,
Han høre!
   For nogle Dage siden drømte jeg —
Om paa Collegium, om ved Dispyt for Graden,
I Stuen, Kirken, eller midt paa Gaden,
Det husker jeg just ei —
Og, om det var om Natten eller Dagen,
Giør ogsaa meget lidt til Sagen —
Jeg drømte kort: jeg ejede en <b>Pung</b>
Af store Kobberpenge ganske tung —
Hvorfor just Kobber? Nu min smukke Frue
En Drøm møbleres ikke som en Stue,
Sligt falder som det kan, og ikke som man vil —
Dog gietter jeg en Grund dertil:
Man drømmer, som De veed
Meest om de Ting, man jevnligst omgaaes med,
Og Sølvmynt er nu fast saa sielden her
Som een af Deres Kjøn, der ei nysgierrig er.
Det altsaa Kobber var — men een Beskaffenhed
Ved Pungen, som desværre kun kan drømmes,
Gav dog min Drøm en lovlig Vigtighed,
Den nemlig: <b>at den aldrig kunde tømmes.</b>
Jeg vaagned’ — greb i Lommen strax, og fandt,
At den var tom som før — og Drømmen Tant.
Jeg ærgred’ mig en Smule, som de Rige,
Men slog det hen,
Og blev i føje Tid saa glad igien
Som mine Lige.
   Den næste Gang jeg drømte mig <b>Poet,</b>
<b>Skald, Barde, Digter,</b> hvad man kalder det,
Som alt skal komme ud paa et;
Men af den rette Sort — ei som saa mange Skialdre,
Hvis Hymner høit som tusind Tordner knaldre,
Hvis Sange bølge sig uvist hvordan
Som Oceanet, eller Ossian,
Saa længe til de blive Fidibusser —
Nei jeg var sand Poet; exempli gratia,
Som han der sang om <b>Rolf,</b> og <b>Balders</b> Død;
Som han, der sang den Ambolts Værk, hvorfra
Kom idelig Tata, Tata;
Som han, hvis Luth om <b>Axels Elskov</b> lød;
Og han, som sang <b>Emilia</b> —
Som een af Roms de tvende <b>Publiusser.</b>
Jeg vaagned i en yndig Elegie —
Og giorde Oder i mit Raserie;
Men slængte Pennen bort — og strax var det forbi.
   Den tredje Gang jeg drømte mig til Viis —
Ei blot for Rimets Skyld, jeg her en Priis
Med Læserens Tilladelse maae tage;
Thi rigtig nok i vore Dage
Det lader, som om Lykkens Paradiis
(Hvorom saa jammerligen kriges)
Stod mere aabent for et Drog end for en Viis —
Og det er vist, til Lykkens Tempel siges
Indgangen trang — hvo intet Hoved har
Han smutter lettest ind, den Sag er soleklar.
Man altsaa let formoder, at jeg ikke
Ved denne Leilighed fandt største Trang til Strikke,
I det jeg vaagned op og følte mig
Om ikke ganske hov’dløs, dog, som andre,
Lidt meer beqvem til Lykkens Vej at vandre —
Der hører Viisdom til at hænge sig.
Naar kiedtes Tossen vel ved Livet? eller
Naar saae man vel en Claus ulykkelig?
Dog — ganske Claus er jeg just ikke heller.
   Jeg siden drømte mig i <b>Himmerig</b> —
Og fandt mig der saa vel og <i>à mon aise</i>
At jeg til evig Tid
Fast havde kunnet blive der, og blæse
Ad hele Verdens Kobber, Kunst og Vid —
Sær slog Musiken mig — en Seraph sang
Ledsaget af Cherubers Harmonier
Den skiønneste af Schulzes Melodier
Til Davids egen Harpes Klang,
Fast bedre end du synger den, <b>Dorine!</b>
Men da jeg saae mig om (hør Under stor!)
Opdaged’ jeg i dette Himmelchor,
At denne søde Sanger var — <b>Dorine,</b>
Dorine selv! — hvad Støvets Ord
Kan male min Henrykkelse — jeg foer
Som Lynet hen i hendes aabne Arme —
"O Vellyst!” raabte jeg — men ak! hvor stor
Blev min Fortvivlelse, da vaagnet, for <b>Dorine</b>
Jeg øinede en gammel <b>Proserpine</b> —
For Chor af Engle en Flok Valbye-Gæs —
For Schulzes Lovsang en afskyelig hæs
Staccato-Skraalen: Flekkesild og Reier —
Kort sagt, da fra Olymp, som fordum Herr Vulcan,
Jeg pludselig faldt ned ved Gammelstrand.
   Som sagt, og som bevist, for Bagatel jeg pleier
Just ei at hænge mig —
Pung, Poesi, Prudenz — og selv et Himmerig,
Hvor ei <b>Dorine</b> smiler — kan jeg miste
Og staa, som Eegen mellem faldne Qviste;
Men Himmerig med hende! dette var
For meget. Kiære Læser, om du har,
Og kan undvære den, og selv den bruger ikke,
Saa laan Forfatteren en Strikke.

T:Den sovende Semire
F:Den eensomme Skov
SIDE:73-78

Den eensomme Skov
Gav Gienlyd af natlige Toner,
Og Troeskabs og Kierligheds Lov,
Imedens den Yndige sov,
Klang sødt fra de mørkgrønne Throner,
Hvor fiedrede Sangerskers Klager
Gienkalde de bortfløine Mager.
   Jeg listede mig
Til hende — da raflede Bøgen;
Zephirerne tumlede sig
I kiølende Dufter om mig:
"O! røber mig ei ved jer Spøgen!"
Saa hvisked' jeg til dem, og ilte
Did, hvor den Elskværdige hvilte.
   Her stod jeg, og saae —
Hg ønskte, med smægtende Blikke,
At stiæle et Kys kun — og gaae —
Hvor skialv jeg! - den Yndige laae,
Og slumred', og mærkte det ikke.
Saa laae paradisiske Skiønne
For Adam udstrakt i det Grønne.
   Da sukked' til dig,
Sødtsmilende Venus! din Sanger:
Tillad kun den yderste Flig
Blot eengang at kysses af mig!
Det er jo dog lidt jeg forlanger;
Og medens jeg kysser, Gudinde!
Hold Styr paa de spøgende Vinde.
   Jeg bukked' mig ned —
Og kyste kun Fligen og bæved'
Af Frygt, at hun vaagned' derved,
Thi Ønsket berørte det Sted,
Hvor Kierligheds Himmel sig hæved;
Den Yndige vedblev at sove —
Du, tænkte jeg, mere tør vove.
   Vellystige Nu!
Paa rosenrødtfarvede Kinder
Min Mund sig nu hæfted'; men Du,
Elskværdige, slumred' endnu,
Og føelte det ei — uden Hinder
Jeg kyssed' — og kyssede atter
Den Himmelens yndige Datter.
Hist kom han — "Du seer
"Letvingede Søn af Cythere!"
Saa bad jeg "hvor passende her
"Blev anbragt en Piil eller fleer!
"Naar pleied' du langsom at være?
"Lad eene mig arme ei brænde!
"Viis ogsaa din Magt over hende."
   Den spøgfulde Gud!
"See," sagde han, "der har du Pile
"Med Buen — skyd selv dem kun ud,
"Og, hvor du vil, ramme dit Skud —
"Jeg ogsaa kan trænge til Hvile." —
<b>Aglae</b> med Roser bedækked'
Det Sted, hvor den Lille sig strækked'.
   "Lyksalige jeg!"
Udbrød jeg, og Duen opspændte,
Og Pile paa Pile nu fløi —
Den Skiønne hun mærkte det ei;
Men Kysse paa Læberne brændte,
Som vidnede sødt om den Flamme,
Jeg tændte ved rigtig at ramme.
   Jeg sigted' og skiød,
Og spændte og sigtede atter —
Hvor smilende, blussende, rød,
Hvor yndig, hvor kielen og sød
Laae Himlens uskyldige Datter!
Mig kyste og smilte og spøgte —
Hver Piil hendes Ynde forøgte.
   Men pludselig svandt
Den Yndige, Kogger og Bue —
Den gyldne Phoebus oprandt
I Ætherens østlige Kant
Med tusindfold straalende Lue
Og henrykt og frygtsom og ene
Jeg laae under qvidrende Grene.
   I glimrende Skye
Sank ned majestætiske Fader
<b>Apollo</b> — ham fulgde de ni
Gudinder, som dandsede i
Bestandig afvexlende Rader
Omkring mig — halv henrykt, halv bange
Jeg hørte de himmelske Sange.
   Kom, sagde han, kom!
Tag denne dig skiænkede Lire,
Den tilhørte fordum i Rom
Min Flaccus! og spil du nu om
Dit Syn og den smukke <b>Semire!</b>
Jeg vaagned' af Fryd — men med Blunden
Var Liren og alting forsvunden.

T:Orpheus og Eurydice
F:Herr Orphevs var en Spillemand
SIDE:79-83

Herr <b>Orphevs</b> var en Spillemand,
(Som hele vide Verden veed),
Der, naar han paa Fiolen gned,
Fik Træer i Skov, og Fisk i Strand
Til, ingen anden Ting at sandse,
End Norske-, Polske-, Springe-Dandse.

Men ingen Ting paa Jorden her
(Som ogsaa hele Verden veed)
Er af bestandig Varighed.
Musik, hvor mægtig den end er,
Kan ham med Leen ikke standse:
Med ham Herr Orphevs maatte dandse.

Vor Virtuos var Enkemand;
(Som ogsaa hele Verden veed),
Han fulgte derfor villig med;
Du treffer hende, tænkte han,
Som kyste dig, og bandt dig Krandse!
Saa kan du der med hende dandse.

Ved <b>Tartarus</b><note>* Nedgangen til de underjordiske Boeliger.</note> han traf <b>Apoll</b>
(Som faa, maaske slet ingen veed).
"Min Søn! kom ikke længer ned!
"Du maa gaae frie for Syndsens Sold,
"Og faaer en Plads i Zeuses Rige!
"Som Gud du did med mig opstige.”

Ja! svared <b>Orpheus</b> henrykt, ja!
(Hvo sagde Nei til Himmerig?)
Hvis min <b>Eurydice</b> med mig
Maae komme der; hvis ei, Papa!
Jeg bliver heller i det Lave,
Hvor jeg kan hende hos mig have.

"Nei!” gientog <b>Phoebus<note>* Apollos Fornavn.</note>,</b> "ingen kan
"I Himlen sætte mindste Fod,
"Hvis Puls ei slaaer af Guders Blod.
"Min Søn! det gaaer umuelig an!
"For Vindingen af slig en Throne,
"Du maa forlade reent din Kone.”

Forlade hende! brød han ud,
(Slig Ægtemand er rar at see)
Forlade min <b>Eurydice!</b>
Forlade hende! gode Gud!
Før tolv Olymper jeg forlader!
O! du var aldrig gift, min Fader!

Ak! uden dig, <b>Eurydice!</b>
Som Gud jeg blev ulykkelig!
Jeg heller dele vil med dig
Et Paradiis i Helvede<note>* De Gamles <w>Elysium</w> laae i de underjordiske Boeliger, Hades, eller Helvede.</note>.
Kun, hvor du smiler, er min Himmel,
Selv midt i <b>Eumeniders</b> Vrimmel.

Og vips — han fløi ad Trappen ned;
(Farvel, o! <b>Zeus!</b> Farvel, Papa!
Farvel <b>Olymp,</b> etcetera!)
Og kom i Hast til <b>Styxes</b> Bred;
Og seilte saa til hine Enge,
Hvor hun ham kierlig vented’ længe.

"O! hvor den Spillemand var gal!"
(Saa griner hist en giftet Flok,
Og hist en Pebersvende-Flok)
"Han havde vist en Perial!
"Tilsidesætte Guddom, Throne —
"Den Nar! — og Alt det for en Kone —

"En Kone, som, hvor smuk hun var,
"Var dog et Fruentimmer kun,
"Hvoraf der gives fleer end hun —
"Var det saa meget værdt? — den Nar!” -
De Stakler Aarsag har at grine;
<b>De fandt dem aldrig en Palmine.</b>

T:Lenardo og Blandine
U:Efter Bürger
F:Blandine sad hisset, Lenardo stod her
SIDE:84-104
TODO:Oversættelse: Indsæt følgende og indsæt links: https://deutsche-poesie.com/burger/lenardo-und-blandine/

<b>Blandine</b> sad hisset, <b>Lenardo</b> stod her,
Ungdommelig Munterhed straalte fra hver:
Hun mellem Prindsesser en lysende Soel,
Han Ynglingers Ziir, bag den Skiønnestes Stoel.

Til Lands og til Vands, fra Paris og fra Rom
Mangfoldige Fyrster og Herrer der kom,
Med Guld, og med Perler, og Ringe belæss't.
At frie til den Skiønne, som hver kunde best.

Men aldrig Prindsessen var Perler og Guld
Og Ringe med glimrende Stene faa huld,
Som Rosen, der visned' paa sneehvide Bryst,
Af Ynglingen hemmelig plukket og kyst.

Den skiønne <b>Lenardo</b> var ædel og god,
Skiøndt ei i hans Aarer flod adeligt Blod.
Een Gud har jo skabt baade Ridder og Træl;
Tidt boer i den Ringe den ædleste Siel.

Engang, som i Haven de samlede sadd',
De Fyrster og Herrer i glimrende Rad,
Og qvægede sig med den kiølige Frugt,
Som vims af den flinke <b>Lenardo</b> blev plukt.

Da tog af sin Sølvkurv i yndige Skiød
Prindsessen en Pipling, saa rund og saa rød,
Og rakte med sneehvide Haand ham den hen,
Og sagde med Smil, da hun rakte ham den:

"Tag det for din Umag! Alt yndigt og godt
"Og nydeligt voxte for Prindser ei blot.
"Det udentil er saa velsignet og skiønt;
"Gid det, som er inden, var dobbelt saa kiønt!"

Og see! da den Yngling sig hurtig stial hiem,
Da tog han, o Himmel! en Seddel her frem!
Den Seddel i Æblet saa hemmelig stak,
Derpaa denne søde, fortroelige Snak:

"Du skiønneste Yngling, hvor Øiet seer hen!
"Meer yndig end alle de glimrende Mænd!
"Meer ædel end disse, høimodig og god,
"Skiøndt ikke fremblomstret af adelig Rod!

"Dig har jeg for alle til Ven mig udseet;
"At see dig, og ynde dig Elskte, var eet.
"Af Længsel fortæres min bævende Barm,
"Jeg ikke faaer Roe før, o Ven! i din Arm.

"Ved Midnat al Slummer og Hvile forkast,
"Og skynd dig til Træet i mueligste Hast,
"Som Kierligheds Æble dig bar; paa det Sted
"Dig venter lidt kierligt, som... Nok du nu veed."

Det tyktes den Yngling saa ængstlig og vel,
Saa vel og saa ængstlig! hans tvivlende Siel
Nu tumledes hist og nu tumledes her
I Haabets og Frygtens uroelige Færd.

Dog da det lidt hen imod Midnatten gleed,
Lig alle smaae Stjerner taus blinkede ned,
Da sprang han af Leiet, al Hvile forlod,
Og ilte til Stedet, hvor Brevtræet stod.

Og, som han saa stille, saa ventende sad,
Da rasled' i Lunden det bævende Blad.
Han lytted', da tog det ham hurtig ved Arm,
Da mærktes en Aande, saa kielen og varm -

Og førend en Lyd ham fra Læberne foer,
Det drukned' i heftige Kysse hvert Ord -
Og førend det hvisked' ham ham hvidt eller sort,
Med bløde smaae Hænder det trakte ham bort.

Det førte ham tyst i letsvævende Fied:
"Kom søde, kom elskede Yngling, kom med!
"Koldt aander her Luften! Ei Pels eller Frak
"Beskiermer os - kom i mit stille Gemak!"

Det drog over Torn, over Tidsel, og Steen
Ham til en bebusket Ruin-Hvelving hen;
Der skimred' en Lampe; det drog, ved dens Skin
Tilsidst ham til Enden af Gangen, og ind —

I Slummer var alting indhyllet; dog nei!
Forræderens Øie tillukkedes ei!
Lenardo! Lenardo! hvor vil det dig gaae,
Før Hanerne gale, før Lærkerne slaae?

Langt ude fra Spaniens største Provinds
Var kommen en høistoltpralende Prinds,
Med Perler, med Guld, og med Ringe belæss't,
At frie til den Skiønne, som han kunde best.

Han brændte, han tørsted' med smægtende Mund;
Men tørsted' og smægted' omsonst i Burgund.
Han beiled' forgieves Aar ud og Aar ind;
Men vende tilbage kom ei i hans Sind.

Nu havde den Stolte, som let man kan troe,
Ved Dag og ved Nat hverken Rast eller Roe;
Og havde med lumsk og forræderisk Iid
Sig sneget i Haven paa selvsamme Tid;

Og havde det mærket, og havde det seet,
Hvad nær ved tre fire Skridt fra ham var skeet;
Da skar han med Tænder, beed blodig sin Mund:
"Du snart det skal vide, Regent i Burgund!"

Og ilte paa Timen at melde, som sagt;
Ham standsed' forgieves den truende Vagt —
"Nu maae jeg, nu vil jeg til Kongen!" han svor,
"Ham venter et Oprør, ham truer et Mord!" —

"Ho! Holla! Vaagn op du Regent i Burgund!
"Din Stamme, din Ære besudler en Hund!
"<b>Blandine,</b> din dydige Datter, i Seng
"Fordriver sin Tid med din nedrigste Dreng!"

Det faldt paa den Gamle, som knusende Sværd;
Han havde den eeneste Datter saa kiær!
Hun meer ham end Kronen og Zepteret var,
Ja! meer end den Skat, hele Jorderig har.

Vild reiste han derfor af Sengen sig nu:
"Det lyver du Skielm med forræderisk Hu!
"Dit Blod det undgielde! det drikke Burgund,
"Ifald mig bedrager din giftige Mund!" ...

"Her stiller jeg, Gamle! mig selv dig til Pandt!
"Op! skynd dig! saa finder dit Øie det sandt!
"Mit Blod det undgielde! det drikke Burgund,
"Hvis Løgn har besmittet min varslende Mund!"

Da fremløb den Gamle med blinkende Spyd,
Ham ledte den Lumske med blodgierrig Fryd,
Og drog over Torn, over Tidsel, og Steen
Ham til den bebuskede Muurhvelving hen.

Her kneisede fordum et fyrsteligt Huus,
Som nu var af Ælde nedmuldret i Gruus;
End hvelved' sig Kieldren og Hallen, foran
Bedækket med Tidsler, med Torn, og med Sand.

Faa kiendte dens Aabning i Krattet; men hver,
Som kiendte den, fandt uden megen Besvær
En hemmelig Dør til de Værelser smaae,
I hvilke Prindsessen om Sommeren laae.

End Kierligheds Lampe ved Indgangen hang
Mildt skimrende giennem den natlige Gang.
De holdt deres Aande, de traadte saa tyst
I Gangen af Kierligheds Lampe belyst -

Og nærmede sig den tillukkede Dør -
Og stod' der, og lytted' — "Hør, Konge! nu hør!
"Tys! hør, hvor det hvisker! hør, Konge! hvert Ord!
"Hør! troer du end ikke, saa aldrig du troer."

"O Elskte! min Elskte! hvi modfalder du
"Hos mig, som er evig din Eiendom nu?
"Prindsessen ved Dagen om Natten er væk;
"Nu er jeg din Elskovs Slavinde; vær kiæk!" ...

"O skiønne, tilbedte Prindsesse! var du
"En fattig Slavinde, hvor henrykt da nu
"Jeg Kierligheds hele Lyksalighed nød!
"Men nu er din Elskov min Angst og min Død." ...

"O Elskte, min Elskte? lad fare den Skræk!
"Er jeg en Prindsesse? besee mig! vær kiæk!
"For Krone og Zepter og gyldene Karm
"Jeg valgte mig Kierligheds Nok i din Arm." ...

"Og skiønneste Skiønne! ved List eller Tvang
"Dit kierlige Løvte vil brydes engang!
"Ved Beilen og Beilen, om langt eller kort,
"Tilsidst dog en Prinds dig som Brud fører bort!

"Vel bruser en Bølge, vel stormer en Skye;
"Men Bølgerne falde; men Stormene flye —
"Som Vinden og Vandet er qvindeligt Sind!
"Din Elskov forsvinder som Vand og som Vind." ...

"Lad beile, lad beile saa mange der vil!
"Jeg eene skal evig kun dig høre til —
"Min Elskte! min Engel! vær fyrig og froe!
"Mit Løvte jeg evig skal holde dig troe.

"'Som Vind og som Vand er mit elskende Sind -
"Vel bortrinde Vande, vel henvifter Vind;
"Dog alle bortrinde, henvifte dog ei,
"Saa evig min brændende Elskov og ei.' ...

"O skiønne Prindsesse! dog vanker mit Mod;
"Tungt ahnes mig Skræk i det isnende Blod:
"Den hevnende Himmel den Ring sønderbrød,
"Hvorover ei Kirkens Velsignelse lød.

"Hvis Kongen — o! hvis han opdager den Færd,
"Da drypper mit Blod fra det rygende Sværd;
"Da maae du belænket i Hulen nedsat
"Hengræde dit Liv i uendelig Nat." ...

"Ei Himlen, min Ven! sønderriver det Baand,
"Som Troskab os fletter med Kierligheds Haand.
"Den salige Vellyst i natlige Roe
"Seer ingen Forræder, veed eene vi to.

"Kom, elskede Brudgom! o kom i min Arm!
"Kom! kys mig! og tryk mig i Lyst til din Barm!" ...
Da kyste han fyrig den lokkende Mund,
Og Frygten forsvandt i det salige Blund.

De kystes og favntes saa heftig, saa tidt;
De dreve den salige Spøgen saa vidt. —
Da raste de Vidner, da vilde de frem;
Men Slaaen og Laasene hindrede dem.

De bleve, de vented' med fraadende Mund;
Saa venter paa Haren den lurende Hund.
Derinde tilsidst, efter mattende Lyst,
Blev tungt og uroeligt den Elskendes Bryst:

"Prindsesse! vaagn op! lad din Elsker nu gaae!
"Hør galende Haner alt Morgenen spaae!" ...
"O Elskte! o bliv, indtil tredie Gang
"Os Hanerne vække med Morgenens Sang!" ...

"O elskte Prindsesse! see Morgenen grye!
"O slip mig! for Solen staaer op, maae jeg flye!" ...
"O Elskede! bliv! de smaae Stierner dog ei
"Forraade den Elskendes lønlige Vei." ...

"Vaagn - elskte Prindsesse! jeg hører en Lyd —
"Ak! Svalen forkynder alt Morgenens Fryd." ...
"O Sødeste! bliv dog! — du hører ei den;
"Men klagende Nattergal, Kierligheds Ven." ...

"Nei! slip mig! alt Hanen har galet; og rød
"Frempipper alt Dagen i Morgenens Skiød!
"Alt Svalerne synge — Hvor gyser min Siel!
"O, slip mig! mit Hierte vil briste! Lev vel!" ...

"O Søde! — Farvel da — nei! bliv dog — Farvel!
"O Gud! men hvi zittrer saa bange min Siel? —
"Kom viis mig dit Hierte - det banker saa mat!
"Hold af mig du Sødeste! — kommende Nat!" ...

"Sov rolig! sov sødt!" ... og nu smutted' han væk;
Men kold i hans Aarer krøb dødelig Skræk —
Rundt om sig han lugtede Liig — og med Nød
Han raved' til Enden af Gangen, som død —

Hu! fremsprang de tvende; med mordsvulmet Arm
Hver stødte sit Spyd i hans bævende Barm:
"Der har du dit Zepter! regier nu Burgund!
"Der har du din Medgivt, forbandede Hund!" —

"O Jesu Maria! forbarm dig! og skaan...
Da bruste hans Øine — han opgav sin Aand;
Og uden Beredelse, Trøst, eller Ven
Hans tvivlende Siel foer til Evighed hen.

Forræderen hugged' med fnysende Harm
I mange smaae Stykker hans blødende Barm:
"Kom! viis mig dit Hierte! der banker saa mat!
"Hold af din Tilbedede — kommende Nat!" —

Og rev ham det ud af det blodige Bryst —
Og kiølte sin Rasen i Helvedes Lyst:
"Der har jeg dit Hierte! ak! banker saa mat!
"Hold af mig, du Sødeste! — kommende Nat!" —

Prindsessen imens i urolige Blund
Sig kasted' i Søvne; fælt drømmede hun:
Om blodige Perler i blodige Krands,
Om blodige Brudgom, og Spøgelsers Dands.

Og vred sig i Sengen, saa mat og saa svag,
Koldt svedende hele den følgende Dag:
"O kom dog, o Midnat! du Kierligheds Ven!
"Og bring mig, min Engel, Min Vellyst igien!" —

Og da det lidt hen imod Midnatten gled,
Og alle smaae Stierner taus blinkede ned:
"O, vee mig! hvad ahnes dig, bævende Bryst? "
Da knirkede Døren saa frygtelig tyst:

En Ridder i Flor og i Sørge-Talar
Paa to Keridoner to Liigfakler bar,
Med dødelig Tavshed og rædsomme Blik
Han satte dem ned for Prindsessen, og gik —

Ham fulgte en Ridder i sneehvid Talar,
En blodig og sønderbrudt Ring han frembar;
Med tause Gebærder og stirrende Blik
Han lagde den ned for Prindsessen, og gik —

Bag ham kom en Ridder i Purpur-Talar,
Et Guldkar, forseglet med Vaabnet, han bar,
Omvundet var Laaget og Hanken med sort;
Han satte det tiende ned, og gik bort —

Tilsidst kom en Ridder i Sølvmors-Talar,
Et kongeligt Brev han i Hænderne bar,
Og gav den halvdøde Prindsesse det hen,
Og bukked' sig taus, og gik baglends igien —

Og see da med Zittren hun aabnet det fik,
Og giennemløb Skrivten med rullende Blik,
Det sortnede for den Elendiges Syn,
Og kold foer hun sammen, som truffen af Lyn. -

Og da hun den spæde matzittrende Krop
Med frygtelig Kraft fik af Sengen reist op:
"Hop! hopsa! da sprang hun, hei lystig! svingom!
"Hei! Spillemand! frisk! paa min Bryllupsdag! kom!

"Kom, Spillemand! skynd dig! stem op til en Dands,
"Jeg svæver fra Jorden! hist vinker min Krands.
"Nu dandser I Prindser fra fiern og fra nær!
"Hei lystig! I Fruer og Herrer! — kom her!

"Op! lystig! — ak for var mit Hierte saa sygt —
"I Fruer og Herrer! hvi leer I saa stygt?
"Min Brudgom, min Brudgom er han—-jeg er Brud!
"Os Himmelens Engle troloved' — o Gud!

"Til Dandsen! til Dandsen! — hvi nøler I? — See!
"Saa lee de! saa lee de! — jeg ogsaa kan lee!
"Væk! Adelspak! væk dog! du stinker — o fiye!
"Du stinker af stinkende Hovmod — fy! fy!

"Hvem skabte paa Jorden vel Ridder og Træl?
"Tidt boer i den Ringe den ædleste Siel! -
"Min Brudgom er skiøn, og høimodig, og god,
"Og han kan foragte høiadeligt Blod.

"Hei! Spillemand! lystig! spil op til en Dands!
"Jeg svæver saa let; thi du vinker, min Krands!
"Hop! heisa! Trallalla! Hop! heisa! ha! ha!
"Min Bryllupsdag er det! Trallalla! Tralla!"

Saa sang hun og hopped, saa sprang hun og sang,
Til Dødsduggen iiskold paa Panden udsprang;
Dødsduggen paa blegnende Kinder nedflød,
Og mat hun paa Gulvet omtumled', som død.

End reiste hun sig, før hun udgav sin Aand,
Og strakte mod Karret den dødmatte Haand,
Og tog det i Skiødet, og stirred' derpaa,
Og aabnede Laaget og saae hvad der laae.

Da damped', da banked' det mod hendes Bryst,
Som om det end slog imod hendes i Lyst —
Da styrtede Taarernes blodige Flod,
Og blandede sig med den Elskedes Blod.

"O blodige Jammer!" trykt tæt til sin Barm,
Hun Guldkarret holdt med omfavnende Arm.
"O blodige Hierte! slaae heftig endnu —
"Slaae heftig mod mit! o det bløder som du!"

End damped', end banked' det mod hendes Bryst,
Som om det end følte sig nær ved sin Lyst —
Og stærkere Taarernes strømmende Flod
Nu styrted' af Øinene ned i dets Blod:

"Jeg leved' for dig, og nu døer jeg med Lyst —
"O Hierte! du trykker — du knuser mit Bryst!
"O Jesu Maria! — forbarm dig — og du -
"Jeg kommer — din Brud — o slaae heftig — endnu."

Da zittrede Hiertet imod hendes Bryst,
Som om det end stræbte mod hendes i Lyst.
Fra bristende Blik faldt en Blodsdraabe ned —
Det sidste Gang zittred' — og hendes brast med.

Og Sielen fløi bort til sin vinkende Ven —
Til Kongens Gemakker man stormede hen;
Høit blandede Skrig giennem Salene lod:
"Prindsessen — o Konge! — Prindsessen er død."

Det faldt paa den Gamle, som knusende Sværd;
Han havde den eneste Datter saa kiær —
Hun meer ham end Kronen og Zepteret var,
Ja meer end den Skat, hele Jorderig har.

Og see! da Forræderen fremviste sig,
Da raste den Gamle: "Det skylder jeg dig!
"Dit Blod det betale! det drikke Burgund;
"Thi dette mig raadte din giftige Mund!

"Høit klager for Dommen dig nu hendes Blod —
"Kiøl, Dievel! i Helved' dit fnysende Mod!"
Rask uddrog den Gamle sit blinkende Sværd,
Og død for hans Fod laae Forræderen der.

"Lenardo! — Blandine, min Datter! — o Gud!
"Min blodige Synd, o Forbarmer! slet ud!
"Forklager mig ei, mine Børn! dog, o nei!
"Jeg er dog jer Fader — forklager mig ei!" —

Den kronede Gamle nu Hænderne vred,
Og trøstløs den blodige Gierning begræd —
Han siden lod giøre en Kiste af Guld,
I hvilken han giemte de Elskendes Muld.

T:Ludvigs Gienfærd
F:Marie foer af Sengen op
SIDE:105-110
VARIANT:baggesen2002031403

Marie foer af Sengen op,
   O! Jesu! frels mig arme!
Koldt svedte hendes spæde Krop,
Da Døren knagende gik op —
   Det Gud sig mildt forbarme!

Der stod han kold, og bleg, og lang,
   I Gravens Dragt, den Arme!
Hvis spildte Suk, hvis spildte Sang
Forkortede ham Livets Gang
   I uophørlig Harme —

Der stod han lang, og kold, og bleg,
   I Gravens Dragt, den Arme!
Som ingen Tid sin Elskte sveeg,
Skiøndt stolt hun stedse ham undveeg,
   Og spottede hans Harme —

Der stod han bleg, og lang, og kold,
   I Gravens Dragt, den Arme!
Som for sin Elskovs Troe til Sold
Fik haabløs Kummer tusindfold,
   Og dræbtes af sin Harme.

"Marie! hør din dræbte Ven
   "Fra Gravens mørke Bolig!
"Giv mig den Troe og Lov igien,
"Som jeg i Live gav dig hen,
   "At jeg kan slumme rolig.” —

"Din Troe og Love jeg igien
   "Dig aldrig før vil give,
"Før i min Favn du kommer hen,
"Og med et Kys besegler den,
   "Du gav mig hen i Live.” —

"Jeg i din Favn ej komme vil;
   "Hvad nytter det mig Arme?
"Forsvunden er min Læbes Ild,
"Mit kolde Kys dig dræbe vil
   "I mine kolde Arme.

"Nei! hør din troe, din dræbte Ven,
   "Fra Dødens tause Bolig!
"Giv mig den Troe og Lov' igien,
"Som jeg i Live gav dig hen,
   "Saa vil jeg slumme rolig.” —

"Din Troe og Love jeg igien
   "Dig aldrig før vil give,
"Før du gaaer med for Altret hen,
"Og med en Ring besegler den,
   "Du gav mig hen i Live.” —

"Jeg alt paa skumle Kirkegaard
   "I sorte Kiste ligger;
"Mit Gienfærd her kun for dig staaer!
"Nægt ei din Ludvig, stedse haard,
   "Hvad han i Døden tigger!” —

Sin hvide Haand hun gav ham hen —
   "Der! tag din Troe og Love!
"Jeg skienker dig den heel igien;
"Gaae til din Grav tilbage hen,
   "At du maae rolig sove!” —

Flux hun i Klæder skyndte sig,
   Og i de Dødes Have
Den hele Nat forvildte sig,
Og fulgte med det kiære Liig
   Imellem mørke Grave.

"Er ved din Side, Ludvig! Rum
   "I Kisten for din Pige?
"Kan hun hos dig i Dødens Slum
"Faae kun ved dine Fødder Rum,
   "Hun ned til dig vil stige.” —

"Min Kiste kun er smal og kort,
   "Den ikkun mig kan rumme;
"Der er saa koldt, der er saa haardt,
"Der er saa stille, tykt, og sort,
   "Du der kan ikke slumme.” —

Nu Hanen goel, og pludselig
   Saaes Morgenen fremile,
"Farvel, Marie! signe dig
"Gud Fader udi Himmerig!
   "Jeg gaaer igien til Hvile.” —

Det blege Gienfærd taug — og svandt
   Blandt sorte Træer og Stene —
Ned paa Maries Kinder randt
En blodig Taare, da det svandt;
   Nu stod hun der allene:

"Hør! Elskte! din Marie dig
   "Skal snarlig hisset møde!”
Det lyse Øie lukte sig —
Kold, som en Steen, bleg som et Liig,
   Hun faldt omkuld og døde.

T:Alf og Lyna
U:Af en utrykt Opera
F:Midnattens Maane gik Skyen forbi
SIDE:111-113
VARIANT:baggesen2002031404

Midnattens Maane gik Skyen forbi,
   De Stierner saa zittrende blinkte;
Vestlige Smaalyn paa vildsomme Stie
   Alf til sin Elskede vinkte.
      Men Lyna dandser i Himlen.

Lyna var yndet af <b>Uller</b> og <b>Alf;</b>
   Men <b>Alf</b> var kun yndet af <b>Lyna;</b>
Skovenes Trolde for Heltene skialv —
   Lundene gienløde: <b>Lyna!</b>
      Men Lyna dandser i Himlen.

<b>Uller</b> i Skoven den Yndige bad,
   (Saa klager den kurrende Due)
"Alf har jeg givet mit Hierte,” hun qvad —
   Hans Øie blev rædsomt at skue —
      Men Lyna dandser i Himlen.

Mordstaalet foer af den Rasendes Haand
   I Lynalilds bævende Hierte —
Smilende Lynalild opgav sin Aand —
   De Engle til Himlen den bærte.
      Men Lyna dandser i Himlen.

Midnattens Maane sig skiulte bag Skye,
   De Stierner saa zittrende blinkte;
Vestlige Smaalyn paa vildsomme Stie
   <b>Alf</b> til sin Elskede vinkte.
      Men Lyna dandser i Himlen.

Mørk rulled' Elskerens bristende Syn
   Paa blegnede, blødende <b>Lyna</b> —
Natten opklartes af rødere Lyn —
   Lunden gienhylede: <b>Lyna!</b>
      Men Lyna dandser i Himlen.

Morderen kom: "Jeg har myrdet din Brud!”
   Alf brast i Taarer: "Du Arme!
"Lev, hvis du kan! jeg vil følge min Brud!”
   Han død sank i Lynalilds Arme.
      Nu begge dandser i Himlen.

T:Forvandlingen
U:Eller Bøndernes Frihed
F:Hvilken salig Glands mit Blik omhyller
SIDE:114-119

<nonum><center><small>(Skreven i en huul Eeg i Skoven ved Christianssæde.)</small></center></nonum>

Hvilken salig Glands mit Blik omhyller?
   Fløi min Siel bag Solen i en Slum?
Skiønne Straale, som min Aand fortryller,
   Vakte du mig til Elysium?
Her i Skovens lysbestrøete Skygger,
   Langt fra kiede Stæders vilde Larm,
Hvor sin Throne Philomele bygger,
   Føler jeg mig tryg i Friheds Arm.

Flygter ikke blide Tryllerier!
   Skiønne Drøm, flyv ei min Siel forbi,
Hvor Naturens Favntag mig indvier,
   Til den Salighed, du svømmer i!
Stands paa dine lette, lyse Vinger,
   Godheds milde lyse Sendebud!
Tolk mig al den Vellyst, du medbringer,
   Før du flyver hiem igien til Gud!

Her i Eegens høitidssvangre Hierte,
   Stille, som den Barm, der giemmer mig,
Renset fra hver Plet af jordisk Smerte,
   Helliget i Fryd, jeg hører dig!
I Naturens Helligdom, omringet
   Af dens Skabers Glands, en Engel lig,
Let, af salig Andagts Ild bevinget,
   Skal min Siel forstaae og følge dig!

''Mærk, du Dødelige! Fremtids Syner
   ''Aabne sig for dit henrykte Blik,
''Giennem Støvets Nat en Straale lyner
   ''Fra det Lys, som Aander eene fik;
''Fat den Fremtids Salighed, jeg bringer,
   ''See! den svæver synlig om din Aand!
''Nyd det Nu, hvori din Siel fik Vinger
   ''Følg mig, løft af Støvets tunge Baand!''

Som naar efter Livets lange Kummer
   Jordens Søn, som her var god og viis,
Vækket af den kolde Dødens Slummer
   Vaagner op engang i Paradiis,
Saa forsvandt for mit opklarte Øie
   Rundt omkring mig, hvad jeg forhen saae,
Og jeg skued', nærmere det Høie,
   Under mig et Paradiis opstaae.

Der hvor nylig grimme Tidsler groede,
   Bølged' sig en Hær af svangre Straae,
Der, hvor usle Hytter samled' stode,
   Muntre Boeliger adspredte laae —
Der, hvor Armod græd i tunge Kiæder,
   Trættet Svaghed syg og doven gik,
Flittige, og frie  og raske Glæder
   Mødte mit umættelige Blik.

Blide Dale, høitidsfulde Skove,
   Klare Bække vexled' under mig —
Alt var fyldt af Liv og Lyst og Love,
   Hvor Natur og Konst omfavned' sig -
Spredte laae de lykkelige Tage,
   Under hvilke Jordens Rigdom laae,
Hist gik Manden, hisset gik hans Mage,
   Han til Agren, hun til sine Smaae.

Begge sang i muntre, konstfri Toner
   Glade Jubler op til Glædens Gud —
Og fra Skovens mørkegrønne Throner
   Ekko lød til Ekko: Gode Gud! -
Alt var fuldt af Virksomhed og Glæde,
   Rundt om Fryden gik i Flidens Fied,
Skov og Dal og Bæk var Friheds Sæde,
   Hele Landet Lykkens Opholds Sted.

''Dette ssabte Danmarks Ven, hvis Øie
   ''Skuede hvad der var got og ret,
"Og som ei uvirksom lod sig nøie
   ''Med at skue — men fremkaldte det.
''Hør hvor denne glade Slægt velsigner
   ''Hans udødelige blide Navn —
''Og ved Afkom, som sit Udspring ligner,
   ''Glemmer deres første Faders Savn!''

Pludselig en Lyd  mange Stemmer
   Hvirvlede sig til mit Øre frem:
''Brødre! her i Glædens Skygger glemmer
   ''Ei den Fader, som os skabte dem!
''Nu hans Støv i Jorden roelig hviler
   ''Qvæget i en stille Slummers Fred;
''Men hans Siel fra lyse Himle smiler
   ''End i Sønnesønnen til os ned.'' —

Alt forsvandt, og Sang og Glands bortvege
   Tungt igien jeg følte Støvets Baand;
Men imellem topforgyldte Eege
   Svæved' endnu Bondens Faders Aand
Og jeg priste Gud, som lod ham blive
   Ædel, viis og god, og Danmarks Lyst,
Og som ham en Broder vilde give
   Stor, som han, i alle Ædles Bryst.

T:Roserne
F:Skiønne, kielne Roser visner ikke
VARIANT:baggesen2002092606
SIDE:120-122

<nonum><center><small>Da jeg fik dem.</small></center></nonum>

Skiønne, kielne Roser visner ikke!
   Blomstrer trygge her hos eders Ven!
Eders spæde Torne frit ham stikke,
   Eders Duft helbreder ham igien.
Eders kielne Spyd omsonst ham true;
   Gierne lider han, hvad Amor leed,
For i eders Purpur-Smil at skue
   Billedet paa skiøn Uskyldighed.

Skiønne, kielne Roser! visner ikke!
   Dufter indtil Solens Nedgang sødt!
Dufter end i Nattens Øieblikke,
   Naar Naturens sidste Smil er dødt!
Solen atter frem i Morgen iler,
   Og opvarmer mildt den kolde Luft -
Naar dens første Blik til Jorden smiler,
   Lad det vække mig i eders Duft!

<nonum><center><small>Da de visnede.</small></center></nonum>

Røde Roser! Eders Purpur blegner!
   Hvide Roser! Eders Snee blev graae!
Ak! saa falmer, svinder, mattes, segner
   Al den Skiønhed, Solen blomstre saae!
Roser! Eders sidste Smil mig minder
   Hendes Smil, hvis Haand I blomstred’ i;
Ogsaa dette Smil engang forsvinder -
   Grumme Roser! ak! hvi visned I?

"O! vi haabede den stolte Lykke,
   "Trylled' sødt i hendes Haand af Lyst,
"Hendes skiønne skyldfrie Barm at smykke,
   "Og engang at døe paa hendes Bryst!
"Ak! vi maatte hendes Smil forlade!
   "Og af hendes Haand modtog os Du! -
"Grumme! derfor falme vore Blade!
   "Grumme Sanger! derfor døe vi nu."

SEKTIONSLUT

SEKTION:Viiser og andre lyriske Stykker

T:Digtervise
U:Efter Horaz
F:Mig, som en Ven af den rolige Muse
VARIANT:baggesen2002092501
SIDE:125-128
N:wieland

Mig, som en Ven af den rolige Muse,
Flye du vanhellige Kummer og Frygt!
Bort til dit Hiem, som Orcanerne bruse,
Synk i din Malstrøm! Lad mig leve trygt!

Mig, som en Yndling af kielne Gudinder,
Rører ei Rygtet om Britternes Krig;
Gratier, Amor, Cythere, Dorinder,
Og min Semire berolige mig.

Lad et par tusinde Spanier flyve
Op fra Minorca til Himmels med et!
Mig bryder ei hvad Aviserne lyve,
Tydskens Journal og de Franskes Gazet.

Flaccuses Psalmer, Anacreons Viser,
Wielands velsignede komiske Spas,
Tryller min Aand, og jeg synger, og priser
Glædernes Guddom, og tømmer mit Glas.

Hvad kommer det mig vel ved om Marocco,
Tunis og Tripolis ruste sig ud?
Om Moskovit sætter Tyrk i Barocco?
Britterne skyde med Flesk eller Krud?

Enten den store Chinesiske Keiser
Gir Audienz Klokken fem eller ni?
Enten hans Hellighed cognito reiser,
Eller incognito, rager ei mig.

Jeg, som en Yndling af kielne Gudinder,
Andreslags Ting maae bekymre mig om:
Krandsen, Apollo mit Hoved omvinder
Henter jeg ei fra Paris eller Rom.

O du horaziske hellige Muse,
Du, som omsvæver den yndige Dal,
Mellem hvis Blomster Zephirerne suse
Hoppende over en Bæk af Crystal,

Digteres Dronning, du Sangenes Moder!
Hør kun en Bøn af din ydmyge Skald:
Lær ham i Flammer af Hymnias Oder
Flugten mod Himlen! beskyt ham mod Fald!

Lær ham i Nynnen af Gratiers Sukke
Kielent med Veemodens bævende Lyd
Blødende Hierter den Vellyst indlukke,
Himlen dem giemmer i lidende Dyd!

Uden du, søde Gudinde! hans Tunge
Rører, og tænder i Sielen din Ild,
Strengene slappes og bæve og runge
Sangen blir skurrende, kraftløs, og vild.

Men, naar du stemmer til Himmelens Toner
Læbens og Harpens forenede Klang,
Da skal han spille og Dans Millioner
Lyttende høre med Vellyst hans Sang.

T:Hvad jeg synger og ikke synger
F:Jeg synger ikke om Kamp og Krig
SIDE:129-133
N:ewald

Jeg synger ikke om Kamp og Krig,
   Og Heltes Seire paa Stridens Enge;
Min Muse blegner og skiuler sig,
   Naar Sverd mod Skjolde sig mordisk trænge.
Naar Sablen klirrer og Spydet hviner,
Naar Døden throner paa Livs Ruiner,
      Saa tier jeg.

Jeg synger ikke til <b>Evans</b> Priis,
   Naar glad han mellem Pocaler dandser.
Jeg har, blandt andre, den egne Viis,
   At uden Drikken jeg bedre sandser;
Skal Verset søges i Glas og Kruse,
Saa blir ved Prosa min ædrue Muse,
      Saa tier jeg.

Jeg synger ikke en Elske-Konst,
   Og Regler for at indtage Piger;
Al Ars amandi er dog omsonst,
   Naar Aldren kommer, og Styrken viger;
Og da først er det jeg den behøver;
Men, naar mig denne min Ungdom røver,
      Saa tier jeg.

Jeg synger ikke, som Juvenal,
   Min Næstes Feil og min Naboes Lyder;
Vor Jord blev derfor ei mindre gal,
   Og Laster derfor blev ikke Dyder.
Naar Podagra dig forbyder svire,
Skriv da mod Dobleren en Satire;
      Saa tier jeg.

Jeg synger ikke om snedig Ræv,
   Om gamle Katte, og Muse-Krige.
Æsopus skrev sig jo Ryggen skiæv,
   Og Verden blev dog ei mere lige;
Naar Skader pludre Juristerier,
Og Katte mjave Philosophier,
      Saa tier jeg.

Jeg synger ei den symphonske Skov,
   Hvor Philomele sin Solo triller,
Hvor Almagts Under og Godheds Lov
   Hver vinget <b>Ewald</b> i Toppen spiller;
Naar Aftenrøden Naturen maler,
Og Skoven skingrer af Nattergaler,
      Saa tier jeg.

Jeg synger ikke Monarkers Priis;
   Jeg neppe kiender dem ret — desuden,
Er een og anden lidt god og viis,
   Faaer han vel Røgelse mig foruden;
Og overalt, naar en Enkelt byder,
Og halve Verden den eene lyder,
      Saa tier jeg.

Jeg synger ikke ved Lejlighed,
   Naar Livet farer af en Spadille;
Om naadig Frue selv dandsed' med,
   Saa taug jeg, troer jeg, dog ganske stille;
Da Tingen skeer i naturlig Orden,
Og Tabet sielden just skader Jorden,
      Saa tier jeg.

Jeg synger ikke for en Mæcen;
   Thi, sandt at sige, saa troer jeg ikke
Det blev mig mueligt at finde een,
   Om jeg fik Indfald, i Riim at tigge
Thi Sandhed vil jeg saa gierne sige,
Og dette kan man just ei saa lige,
      Saa tier jeg.

Jeg synger ikkun om Kierlighed,
   Kun Elskov toner min kielne Lyre;
Jeg synger ikkun den Salighed,
   Jeg svømmer i ved dit Bryst, <b>Semire!</b>
Hvor Evighed jeg allene savner,
Naar du mig kysser, naar du mig favner,
      Saa synger jeg.

Og alt gientoner, <b>Semire!</b> dig.
   <b>Semire:</b> gienrasle Skovens Eege;
<b>Semire:</b> gienvifter Engen mig,
   Hvor Vestenvinde med Flora lege,
<b>Semire:</b> gienlyde steile Fielde,
<b>Semire:</b> gienrisle Kildevælde,
      <b>Dig</b> synger jeg.

T:Da jeg var lille
F:Der var en Tid, da jeg var meget lille
VARIANT:baggesen2001082701
SIDE:134-136

Der var en Tid, da jeg var meget lille,
   Min hele Krop var kun en Alen lang;
Sødt, naar jeg denne tænker, Taarer trille,
   Og derfor tænker jeg den mangen Gang.

Jeg spøged' i min ømme Moders Arme,
   Og sad til Hest paa bedste Faders Knæe,
Og kiendte Mismod, Uroe, Grublen, Harme,
   Saa lidt som Penge, Græsk, og Galathe.

Da syntes mig, vor Jord var meget mindre,
   Men og tillige meget mindre slem;
Da saae jeg Stiernerne som Prikker tindre,
   Og ønskte Vinger for at fange dem.

Da saae jeg Maanen ned paa Øen glide,
   Og tænkte: gid jeg var paa Øen der!
Saa kunde jeg dog rigtig faae at vide
   Hvoraf, hvor stor, hvor rund, hvor kiøn den er!

Da saae jeg undrende Guds Sol at dale
   Mod Vester ned i Havets gyldne Skiød,
Og dog om Morgnen tilig atter male
   Den hele Himmelegn i Østen rød -

Og tænkte paa den naadige Gud Fader,
   Som skabte mig og denne smukke Sol,
Og alle disse Himlens Perlerader,
   Som vrimle fra hans Hænder Pol til Pol.

Med barnlig Andagt bad min unge Læbe
   Den Bøn, min fromme Moder lærte mig:
O gode Gud! o! lad mig altid stræbe,
   At blive viis, og god, og lyde dig!

Saa bad jeg for min Fader, for min Moder,
   Og for min Søster, og den hele Bye,
Og for ukiendte Konge, og for den Stoder,
   Som gik mig krum og sukkende forbi.

De svandt, de svandt de blide Barndoms Dage!
   Min Rolighed, min Fryd med dem svandt hen;
Jeg kun Erindringen har nu tilbage:
   Gud lad mig aldrig, aldrig tabe den!

T:Morgensang
U:Polyhymnias Yndling J. A. P. Schultz, helliget.
F:Nu stiger Dagens lyse Gud
VARIANT:baggesen2002092002
SIDE:137-141

Nu stiger Dagens lyse Gud
   I Østen over Jorden,
Og spreder Liv og Vellyst ud
   Fra Syden indtil Norden.

Nu flygter Nat, og Skræk, og Skrig,
   Og Skygger af de Døde;
Og Engens Blomster aabne sig
   Og smile ham imøde;

Med Purpur overstrøer hans Hær
   Den nylig mørke Klode,
Og danner Paradiser der,
   Hvor Dødens Skygger stode;

De gyldne Skyer sænke sig,
   Og krandse Høiens Kanter,
Og hele Himlen speiler sig
   I Duggens Diamanter;

Og sødt gienlyder Dal og Skov
   Af vingede Tibuller,
Og Havets Bølger til hans Lov
   Med dæmpet Brusen ruller.

Den hvilte Bonde nu sin Brud
   Og Brudeseng forlader,
Og dandser glad i Marken ud,
   At svede paa sin Ager.

Den Bæk, hvis flydende Kristal
   Ei Isen længer binder,
Fra Bakken ned i grønne Dal
   Imellem Blomster rinder;

Og Skovens Søn, den raske Hiort,
   Sig speiler i dens Bølger,
Og seer sig om, og iler bort,
   Og elskte Hind ham følger.

De overgivne, spæde Lam
   I Dalen glade bræge,
Og Karper i den tøede Dam
   Med glade Karper lege.

Af Rislen, Brægen, Brusen, Sang
   Alt om mig her gienlyder;
I sammenstemte Jublers Klang
   Den hele Jord sig fryder.

Og du, min Røst, skal blande dig
   Med hine Melodier!
Min Læbes Lyd skal tabe sig
   I Vaarens Harmonier:

Tak! milde Skaber! at dit Bliv
   Mig bød af Natten vandre
Til Følelse, til Lys og Liv,
   Og Nydelse med andre!

Tak! gode Fader! at du gav
   Mig Øie til at fatte
Fortryllet her paa Jord og Hav
   Naturens mange Skatte!

Min Tak, min Priis, o Gud! modtag,
   Fordi du gav mig Øre,
Til Bækkens Rislen, Lærkens Slag,
   Og Havets Drøn at høre!

Lovpriset, takket vær, fordi
   Du Tanken lod mig lede,
Til i din Skabnings Harmonie
   Din Almagt at tilbede!

Lovpriset, takket evig vær!
   Fordi du gav mig Tunge,
Hvis Lyd den Priis kan stamme her,
   Som Engle hisset siunge!

T:Helbredelsen
F:Solen mig ei bragte Glæde
VARIANT:baggesen2002092804a
SIDE:142-144

Solen mig ei bragte Glæde;
Maanen stedse saae mig græde;
   For mit Syn var alting sort.
Ved dit første Smil, Palmine!
Flygted’ Mørke, Skræk og Pine
   Fra min Siel for evig bort.

Før jeg saae Naturen øde;
Morgenrødens Straaler døde
   I mit Øies mørke Skye;
Nu jeg seer, og Godhed priser,
Almagts smilende Beviser,
   Seer dem glad hver Morgen nye.

Før jeg hørte kun paa Jorden
Støvets Skrig, og Himlens Torden;
   Bækken rislede mig Skræk;
Nu, mens Skrig og Torden tier,
Lyde Glædens Melodier
   Sødt i Skov og Dal og Bæk.

Før mit sorgopfyldte Hierte
Følte lutter Nag og Smerte,
   Da det ikke slog for dig;
Nu, det ganske dig tilhører,
Ingen Plage meer det rører;
   Alting nu henrykker mig.

Før med bange Blik mit Øie
Giennem Taarer saae den Høie,
   Saae ham lyne, saae ham vred;
Støvet glad jeg nu forlader,
Naar jeg svæver nær min Fader,
   Drukken af hans Salighed;

Og ved Foden af hans Throne,
Priser ham i Glædens Tone;
   Ved min Side knæler du.
Vred og stræng jeg seer ham ikke;
Ak! thi giennem dine Blikke
   Seer jeg denne Fader nu.

Haand i Haand vi ville vandre
Livets Bane med hverandre;
   Og ved Dødens Engels Bud
Skulle, for igien at leve,
Vore Siele sammensveve
   I de sidste Suk til Gud.

SEKTIONSLUT

SEKTIONSLUT

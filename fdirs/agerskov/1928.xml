<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1928" author="agerskov" status="complete" type="poetry">
<workhead>
    <title>Vejen, Sandheden og Livet</title>
    <year>1928</year>
    <notes>
        <note>Første del indledes med mottoet ,,Gud, vor Fader / Den Gud, som Verdener skabte, / er Kærligheden selv; / fra Ham ingen Sjæl sig tabte / i Livets vildsomme Elv.''</note>
        <note>Anden del indledes med ,,Jesus Kristus, vor Broder / Det er saa let at stride / med Kristus ved sin Side, / saa let at stride Livets Strid / i Kærlighed og Tro.''</note>
        <note>Tredje del indledes med ,,Den gamle Bøn *) / Fader, lær os ret at bede / af vort dybe Sind, / at vi Vejen maa berede / til dit Hjerte ind!'' *) Som grundlag for Digtet er benyttet den Version af »Fader vor«, som findes i Bogen »Vandrer mod Lyset!«.</note>
        <note>Fjerde del indledes med mottoet ,,Menneskelivet / Ræk os, Gud, din stærke Haand! / Væk os med din klare Aand! / Vis Vej i Livets Mørke!''</note>
        <note>Bidrag fra Morten Barfoed.</note>
        <note>Teksten følger Michael Agerskov: <i>Vejen, Sandheden og Livet</i>, H. Hagerups forlag, 1928.</note>
    </notes>
    <source>Michael Agerskov: <i>Vejen, Sandheden og Livet</i>, H. Hagerups forlag, 1928.</source>
</workhead>
<workbody>

<section>
<head>
    <title>Første del</title>
</head>
<content>

<text id="agerskov2022100401">
<head>
    <title>Gud</title>
    <firstline>Den Gud, som Verdener skabte</firstline>
    <source pages="7-8"/>
    <quality>korrektur1,kilde,side</quality>
</head>
<body>
<poetry>
Den Gud, som Verdener skabte
og holder dem i sin Haand,
ret aldrig af Syne tabte
hvad der bar Præg af Hans Aand.
Den Gud, som i Kraft af sin Vilje
har formet vor rullende Jord,
har ogsaa laant Lys til den Lilje,
som ensom paa Marken gror.

Og Han, som sit Hoved bader
i Æterens svimlende Blaa,
er ogsaa din kærlige Fader,
til hvem du trygt kan gaa.
Og han, som har ordnet Kloder,
har dig saa inderlig kær,
mer kær end Fader og Moder,
og er dig saa inderlig nær.

Han fryder sig i din Glæde,
Han sørger i din Sorg;
usynlig Han er til Stede
i Hytte og i Borg.
Han smiler til dig fra det høje
i tusinde Stjerners Skin;
Han straaler ud fra dit Øje,
Hans Billed bor i dit Sind.

Den Gud, som Verdener skabte,
er Kærligheden selv;
fra Ham ingen Sjæl sig tabte
i Livets vildsomme Elv.
Om ondt, om godt du gjorde,
du trygt til din Fader kan gaa:
<i>Husk Ham</i> i det mægtigt <i>Store</i>,
men <i>glem Ham ej</i> i det <i>Smaa!</i>
</poetry>
</body>
</text>

<text id="agerskov2022100402">
<head>
    <title>Gud, den usynlige Konge</title>
    <firstline>Intet jordisk Væsen kan fatte din Storhed og Vælde</firstline>
    <source pages="9-10"/>
    <quality>korrektur1,kilde,side</quality>
</head>
<body>
<poetry>
Intet jordisk Væsen kan fatte din Storhed og Vælde,
du Himlenes Konge!
Ingen jordisk Tunge kan grant om din Gerning fortælle;
vi ser kun din lysende Dragt
i Stjernernes natlige Pragt,
du Himlenes Konge!

Ingen jordisk Sanger fuldværdig dig Lovsang kan sjunge;
du Verdeners Skaber!
Ingen Harpe i Takt med dit vældige Væsen kan runge;
vi stammer kun magtløse Ord
thi du er uendelig stor,
du Verdeners Skaber!

Men vor Tanke kan gribe og fatte din Kærligheds Fylde,
du Aandernes Fader!
og vi aner din Kærligheds Rigdom bag Storhedens Hylle;
hver Aand, du har skabt, er du nær,
hver Aand, du har skabt, har du kær,
du Aandernes Fader!
</poetry>
</body>
</text>

<text id="agerskov2022100403">
<head>
    <title>Algodheden</title>
    <firstline>O stakkels Sjæl</firstline>
    <source pages="11-13"/>
    <quality>korrektur1,kilde,side</quality>
</head>
<body>
<poetry>
O stakkels Sjæl,
i Bøn for Almagts Trone knæl!
Din Synd og Skam
da slettes vil af Ham,
og al din Sone-Bod
blir Anger-Taarens bitre Flod,
thi Gud er god!

O bange Sjæl!
Ej Slangen bider mer din Hæl;
vær uforsagt,
thi brudt er Helveds Magt;
ja, fat kun Haab og Mod,
oprykt er Mørkets onde Rod,
thi Gud er god!

O trygge Sjæl!
i Mørkets Skygger mer ej dvæl!
Fra Gravens Gru
du vende glad din Hu,
og gaa med frejdig Fod
det lyse Livets Land imod,
thi Gud er god!
</poetry>
</body>
</text>

<text id="agerskov2022100404">
<head>
    <title>Alvisdommen</title>
    <firstline>O Gud, din vældige Visdom</firstline>
    <source pages="13-14"/>
    <quality>korrektur1,kilde,side</quality>
</head>
<body>
<poetry>
O Gud, din vældige Visdom
kan Mennesker ej forstaa;
vi spejder i Verdensrummet,
kan aldrig dets Grænser naa;
du væved højt over Himlen
dit straalende Stjernenet;
vi knytter saa fattige Tanker,
og Maskerne brydes saa let.

O Gud, din vældige Visdom
er ud over alle Maal;
forgæves, forgæves vi stirre
paa Altets flammende Baal;
vi er som skibbrudne, kastet
i Land paa en øde Ø :
rundtom gaar mægtige Bølger,
en vidstrakt, uendelig Sø.

O Gud, din vældige Visdom
gør Mennesketanken stum,
du véd om en underfuld Verden
helt uden for Tid og Rum;
du kender hver Egn i Sjælens
uendeligt rige Land,
vi har kun smaa fattige Tanker,
som lidet os lære kan.

O Gud, din vældige Visdom
kun tjener din Kærlighed;
jeg <i>véd</i>, du har for os alle
et Hjem, en Bolig bered’;
jeg fatter ej Livets Love,
som formedes af din Aand,
men <i>véd</i>, du vil over os holde
din kærlige Faderhaand.
</poetry>
</body>
</text>

<text id="agerskov2022100405">
<head>
    <title>Skaber, Konge og Fader</title>
    <firstline>Gud er den alvise Skaber</firstline>
    <source pages="15-16"/>
    <quality>korrektur1,kilde,side</quality>
</head>
<body>
<poetry>
Gud er den alvise Skaber!
Verdener, Stjerner og Kloder
folded sig ud
paa Hans Viljes Bud.
Verdener, Stjerner og Kloder
bandt Han ved lønlige Love fast,
de Tankens Lænker, som aldrig brast.

Gud er den mægtige Konge!
Engle, Aander og Magter
sender Han ud
paa sit vældige Bud.
Engle, Aander og Magter
fører Hans Vilje, Hans mindste Vink
til Altets Grænser, som Lynets Blink.

Gud er den kærlige Fader!
Børnene gav Han en Vilje,
gav dem en Aand
uden snævrende Baand,
Børnene gav han en Vilje:
Frit maa de vælge den Vej, de vil gaa,
men Gud som Hjælper ved Vejen vil staa.

Skaber, Konge og Fader!
Vældige Kærligheds-Vilje,
led du os frem
til vort himmelske Hjem!
Vældige Kærligheds-Vilje:
Lær os med Kærligheds evige Baand
at binde vor Aand til din mægtige Aand!
</poetry>
</body>
</text>

<text id="agerskov2021102401">
<head>
    <title>Stemmen i Mørket</title>
    <firstline>Nu sænker Dagen sit Hoved</firstline>
    <source pages="17-19"/>
    <quality>korrektur1,kilde,side</quality>
</head>
<body>
<poetry>
Nu sænker Dagen sit Hoved
mod Vestens døende Skær,
og Maanen har tændt sit spæde Ny
hist over de sorte Træ'r,
og alt det fjerne og dybe
mig træder fortroligt nær.

Og bævende stiger min Tanke
mod Himlens vigende Blaa,
hvor fjernt i det uhyre, evige Rum
de tindrende Stjerner gaa,
hvor Gaade paa Gaade gemmes,
som Sindet maa gruble paa.

Og mørkere Natten bliver,
tungt rasler de sorte Træ'r,
og koldere bliver det kolde Rum
med de stumme Stjerners Hær;
jeg sænker stille mit Hoved
og bier paa Morgenskær.

Da bliver paa engang Natten
saa skælvende, skælvende tyst,
som hvisked svagt fra det uhyre Rum
en sagte og kærlig Røst:
Min Søn, min Søn, jeg længes
at trykke dig til mit Bryst!

Aa, tindrende Stjerner, saa er I
jo Kærligheds lysende Vej!
Og Barnet midt i den mørkeste Nat
af Faderen glemmes ej!
I hørte Hans kærlige Stemme:
Han længes efter mig!

Du Menneskesjæl, som famler
i Mørket, aa hør min Trøst,
at selv igennem den sorteste Nat
dig hvisker din Faders Røst:
Min Søn, min Søn, jeg længes
at trykke dig til mit Bryst!
</poetry>
</body>
</text>

<text id="agerskov2022100407">
<head>
    <title>Dommen</title>
    <firstline>Frygt ej den strenge Dommer</firstline>
    <source pages="20-21"/>
    <quality>korrektur1,kilde,side</quality>
</head>
<body>
<poetry>
Frygt ej den strenge Dommer;
Han findes ikke!
Men dog en Domsdag efter Døden kommer,
da foran dine angste Blikke
du ser dit hele Levned udstrakt ligge.
Du er din egen Dommer;
Gud dømmer ikke.

Men han stadfæster Dommen,
du selv har fældet.
Naar du til fuld Forstaaelse er kommen
og sønderknust og overvældet
forstaar, du har for Mørkets Magter trællet:
da Gud stadfæster Dommen,
du selv har fældet.

Dog over all Domme
Staar Kærligheden.
Til dig, du Synder, vil den ogsaa komme,
mer mægtig end Retfærdigheden,
og skænke dig Tilgivelsen og Freden,
<i>Ja, over alle Domme</i>
<i>staar Kærligheden!</i>
</poetry>
</body>
</text>

<text id="agerskov2022100408">
<head>
    <title>Bøn til Gud</title>
    <firstline>Jeg beder for alle de gamle, syge og trætte</firstline>
    <source pages="22-23"/>
    <quality>korrektur1,kilde,side</quality>
</head>
<body>
<poetry>
Jeg beder for alle de gamle, syge og trætte,
at du, o Fader, vil gøre dem Byrderne lette!
Jeg beder for alle, der tynges af Mørkets Lænke,
at du, o Fader, vil dem din Velsignelse skænke!

Jeg beder for alle Jer, I usalige Slægter,
som i eders Blindhed vor Gud og Fader fornægter;
jeg beder for alle Jer, som forbander og hader
den Gud, som gav eder Liv, eders kærlige Fader.

Og eder, I talløse Skarer af henfarne døde,
som skælvende venter på Straffen for mangen en Brøde,
en Bøn om Tilgivelse tør jeg for eder vel vove
for hvad I synded mod Gud og de evige Love.

Jeg beder for ham, der faldt saa dybt man kan falde,
at du, o Fader, paa Menneskers Medynk vil kalde,
og tale til Menneskers Hjerter, saa de kan vide,
at ingen har lidt som han og ingen vil lide.

Jeg beder til sidst for Hjem, for Slægt og for Venner,
for Mennesker nær og fjern, som ikke jeg kender;
jeg beder for <i>alle</i>, hvad vildsomme Veje de vandre,
at engang i Hjemmet vi mødes maa med hverandre.
</poetry>
</body>
</text>

<text id="agerskov2022100409">
<head>
    <title>Lovsang</title>
    <firstline>I brødre og søstre, lad lovsangen tone</firstline>
    <source pages="24-25"/>
    <quality>korrektur1,kilde,side</quality>
</head>
<body>
<poetry>
I Brødre og Søstre, lad Lovsangen tone,
og stige og jublende folde sig ud,
og bære vort Bud,
af Kærlighed fyldt, til vor Fader og Gud.
Lad Lovsangen stige og jublende tone!

Vi takker for Lyset, vi takker for Livet,
vi takker for Livet i Lyst og i Nød,
for Lyset, som brød
sin straalende Vej gennem Afgrundens Skød.
Vi takker for alt, hvad os kærligt er givet!

Vi takker for Aaret, som sagte henskrider,
for frugtmodne Høst, og for Vintren,
som staar med snelokket Haar,
for frodige Sommer og blomstrende Vaar.
Vi takker for Aaret, som sagte henskrider!

Vi takker for Sol-Dagens rastløse Virke,
for Nattens velsignede, fredfyldte Ro,
for Tillid og Tro,
som bygger fra Dybet sin himmelske Bro
til Nætternes Fred og til Dagenes Virke!

I Brødre og Søstre, ved Hjerternes Varme
lad Kærlighedsspirerne folde sig ud!
Vor Fader og Gud
vi sende med Jubel vort vingede Bud,
vor Lovsang, udsprungen af Hjerternes Varme!
</poetry>
</body>
</text>

<text id="agerskov2022100410">
<head>
    <title>Livets sol</title>
    <firstline>Natten var saa lang or mørk</firstline>
    <source pages="26-27"/>
    <quality>korrektur1,kilde,side</quality>
</head>
<body>
<poetry>
Natten var saa lang og mørk,
fuld af bange Smerte,
Sorg og Nød som Bjerge laa
tunge paa mit Hjerte.

Men da Lyset strømmed ind,
klart og rent fra Østen,
vaagned med Guds Himmelbud
Ogsaa Himmeltrøsten.

Fader, Tak for Dag og Sol,
og for Lysets Glæde!
Fader, i din klare Dag
tør ej Hjertet græde.

Fader, Tak for Dag og Sol,
og for Dagens Virke!
Fader, fyld med Lys min Sjæl
som en hellig Kirke!

Fader, giv mit Hjerte Fred,
Haab og Tro og Styrke!
Straal og varm, du Livets Sol,
gennem Nattens Mørke!
</poetry>
</body>
</text>

<text id="agerskov2022100411">
<head>
    <title>Guds Kærlighed</title>
    <subtitle>(Motivet fra A. Hovden: Å Gud velsigne kvar og ein - )</subtitle>
    <firstline>Der strømmer fra Faderens Hjerte</firstline>
    <source pages="28-29"/>
    <quality>korrektur1,kilde,side</quality>
</head>
<body>
<poetry>
Der strømmer fra Faderens Hjerte
en Lysets og Livets Flod,
den bringer Hans Kærlighed til dig ned,
thi Han er kærlig og god:
    Ja Gud velsigne det lille barn,
    som hjælper Mor og pusler om Far,
    og kærlige Tanker for hver og en
    i Hjertet har!

Der strømmer fra Faderens Hjerte
saa blidt som i blideste Drøm
til dig, du lille Menneskebarn,
en ubrudt Kærligheds-Strøm:
    Ja Gud velsigne den lille Glut,
    som uden Mukken, med kærlige Ord,
    sit Æble deler, sin Kage, sit Brød,
    med Søster og Bror!

Der strømmer fra Faderens Hjerte
en Kærlighed uden Ord
til dig, du lille Menneskebarn,
og til den hele Jord:
    Ja Gud velsigne den lille Purk
    som frelser en halvvejs druknet Bi,
    som ynkes over den fangne Fugl
    og giver den fri!

Der strømmer fra Faderens Hjerte
en Lysets og Livets Flod,
den bringer Hans Kærlighed til dig ned,
thi Han er kærlig og god:
    Ja Gud velsigne de søde smaa,
    som vokser i Faderens Hjerte ind,
    i Sommer-Solskin, saa ubevidst
    i Sjæl og Sind!
</poetry>
</body>
</text>

<text id="agerskov2022100412">
<head>
    <title>Drømmekvæde</title>
    <firstline>Til mig, som grubled tungt</firstline>
    <source pages="30-36"/>
    <quality>korrektur1,kilde,side</quality>
</head>
<body>
<poetry>
Til mig, som grubled tungt
over Menneskenes Lod
under Solen,
og end tungere
over Livets Vilkaar
bag Døden –
til mig kom <i>Drømmen</i> en nat,
en Nat uden Maane.

»Se!« sagde en Stemme i Drømmen,
»se Kirkens Himmerig,
se Kirkens Helvede
med Faarene og Bukkene,
de hvide Klæder,
Palmegrenene,
den evige Lovsang!
Hvad skal vi mene derom?«

Og en anden Røst svarede i Drømmen:
»Kun Børns Tanker,
kun Børns smaa Tanker,
fra mørke Tider,
der ikke er vore!«

»Men se!« lød det atter i Drømmen,
»denne sorte Grav,
denne dybe Tomhed,
Livsfornægternes!
Hvad skal vi mene derom?«

Og der lød en stille Latter:
»De store Vise
er større Daarer.«

Da talte en myndig Stemme:
»Du, der skuer,
lær Sandheden!
Af sit flammende Væsen
sendte den Almægtige
to Straaler sammen,
to og to,
ned i Mørkets Verden,
at følges, at enes,
under de evig skiftende Jordliv,
to og dog een –
Mand og Kvinde!«

Og i Drømmen svared det spottende:
»Faa fulgtes
mange skiltes;
faa enedes,
mange stredes.«

Men den myndige Stemme vedblev:
»Engang vil de løses
fra Jordens Mørke,
da gaa de sammen
til andre Egne.
Du, der skuer,
se, du staar
paa Uendelighedens Bjerg.
Lær Sandheden!«

Og se, jeg stod
paa Uendelighedens Bjerg.
Ukendte Verdener
rulled sig op.
Evigheder samled sig
i Sekunder.

To og to
vandred Skarerne,
Haand i Haand,
Sjæl i Sjæl;
steg gennem stedse
skønnere Verdener,
fremad, fremad,
mod Saligheden.

»Se!« sagde en Stemme i Drømmen:
»Med evig unge Hjerter,
med evig friske Sanser,
skal disse vandre
gennem Evigheder,
under Faderens Øjne,
skærmet af Hans Hænder.«

Og end skønnere lød det:
»I Gud, vor Fader, hviler
uendelige Muligheder
til alt Liv.
Godhed, Skønhed, Visdom
overstrømmer
disse Lykkelige«

Da sagde jeg i Drømmen
hvor jeg stod
paa Uendelighedens Bjerg:
»Vil disse Lykkelige
naa Guds Rige?
Vil de se Gud?«

Og det svared mig i Drømmen:
»Efter Evigheder
vil de naa Guds Rige.
Faderen elsker
alle sine Børn:
Hans Tanke omfatter dem,
Hans Vilje leder dem.
Alle vil de skue
Gud, deres Fader«.

Da spurgte jeg i Drømmen,
hvor jeg stod
paa Uendelighedens Bjerg:
»Blive de aldrig
eet med Gud?«

Men se, da strømmed
som vældige Have
Afgrundes Mørke imod mig.
Og der blev en usigelig Tavshed,

Men gennem Drømmens
umaadelige Tavshed
lød Guds Stemme
klar og ren:
»Min Søn, du spurgte,
jeg vil svare:
Blev mine Børn
eet med mig,
da vilde de suges
ind i mit flammende
Væsens uendelighed,
som lette Avner
suges af Ovnen.«

Og gennem Drømmens
umaadelige Tavshed
talte Gud atter:

»Min Søn, du spurgte,
jeg vil svare:
Kræve mine Børn
at vorde eet med mig,
da er det Døden.
Da er Livsgangen endt,
<i>da er Livets Ring sluttet</i>
- - - - - - -
<i>Da maatte ogsaa jeg dø.«</i>

Da sagde jeg i Drømmen,
i usigelig Bedrøvelse:
»Fader, vil det ske?«

Men se, da spredte
Strømme af Lys
Afgrundsmørket.
Jublende Stemmer brød
den knugende Tavshed.
Fra Millioners Struber klang det:

<i>Aldrig!</i>
</poetry>
</body>
</text>

<text id="agerskov2022100413">
<head>
    <title>Indad!</title>
    <firstline>Faderløse var vi blevne</firstline>
    <source pages="37-38"/>
    <quality>korrektur1,kilde,side</quality>
</head>
<body>
<poetry>
Faderløse var vi blevne,
hjemløse var vi blevne;
for længe havde vi stirret
udad, udad,
i det endeløse Rum,
i det endeløse, iskolde Rum.

Døde var de fjerne Tider,
stumme var de fjerne Tider,
da Tankerne steg barnligt
opad, opad,
mod det faste blaa Hvælv,
mod Stjernehimlens faste blaa Hvælv.

Faderløse var vi blevne,
hjemløse var vi blevne;
i vort Øjes Dyb havde stirret,
Trolden, Trolden,
Uendelighedens Trold,
Uendelighedens hjerteløse Trold.

Stumme og angste sad vi,
natterædde angste sad vi;
da hørte vi Faderens Stemme:
»Indad, indad,
gaar Vejene til mig,
gaar de lysende Veje til mig.«

Faderløse var vi blevne,
hjemløse var vi blevne;
da fandt vi Vej til vor Fader:
Indad, indad,
hvor Verdenshjertet slaar,
hvor Guds kærlige Hjerte slaar.
</poetry>
</body>
</text>

<text id="agerskov2022100414">
<head>
    <title>Drømmen om paradis</title>
    <firstline>Paradislandet – er dets Glans forsvundet</firstline>
    <source pages="39-40"/>
    <quality>korrektur1,kilde,side</quality>
</head>
<body>
<poetry>
Paradislandet – er dets Glans forsvundet,
svundet og glemt som tanketomme Ord?
Slægternes Længsel – er den brat udrundet?
Paradishaabet – svundet fra vor Jord?

Nej, vi har alle set hint Land i Drømme,
set det fortone sig i gylden Glans,
set gennem Disen disse Straalestrømme
tindre i himmelfødte Farvers Dans.

Og i vort Indre søde Melodier
hørte vi sagte svæve over Strand:
Paradissangens bløde Harmonier,
fødte af Fryd og Lys i Livets Land.

Ak, kun en Drøm! – Nej, vid: vor Faders Rige
ligger som Sandhed bag ved Drømmens Dis.
Landet er lovet os – Gud vil ej svigte –
Drømmen er sand – Drømmen om Paradis.

Gem den i Hjertet – lad den Drøm ej svinde,
svinde og dø, som tanketomme Ord!
Slægternes Længsel – lad den ej forsvinde!
Paradishaabet for vor kolde Jord!
</poetry>
</body>
</text>

<text id="agerskov2022100415">
<head>
    <title>Pinsedag</title>
    <firstline>Som en Brud, der sin Brudgom venter</firstline>
    <source pages="41-42"/>
    <quality>korrektur1,kilde,side</quality>
</head>
<body>
<poetry>
Som en Brud, der sin Brudgom venter,
har Naturen sig pyntet i Løn,
hun har stemt sine smaa Instrumenter
til en Fuglesang munter og skøn,
og de tusinde Blomster hun henter
og gør Skoven og Engen saa grøn.

Og i Tusindvis vajer og smelder
alle Vegne de festlige Flag;
om en jublende Fryd de fortæller
og om Kampe for Lysets Sag;
ja om Sejr over Mørket de melder
paa den straalende Pinsedag.

Og Menneske-Tankernes Vrimle
højt mod Altets blaanende Bryst
stiger glade og drikker sig svimle
i Lysets lyksalige Lyst;
og der aabner sig Himle bag Himle
mod Himlenes Evigheds-Kyst.

Da er det med eet, som der lyder
et underfuldt Strengespil;
da er det med eet, som der flyder
fra Altet en glødende Ild;
som om Herren sin Aande udgyder
til hver Sjæl, som den modtage vil.

Og Hans Aande gør Sjælene svimle
af Lykke ved Lysets Lyst,
og Tankernes rastløse Vrimle
søger Ly ved Faderens Bryst;
og se hist: bag aabnede Himle
ligger <i>Hjemmet</i> paa evigheds Kyst!
</poetry>
</body>
</text>

<text id="agerskov2022100416">
<head>
    <title>Morgensang</title>
    <subtitle>Mel. Himlen aabnes -</subtitle>
    <firstline>Lyset fødes, Mørket svinder</firstline>
    <source pages="43-44"/>
    <quality>korrektur1,kilde,side</quality>
</head>
<body>
<poetry>
Lyset fødes, Mørket svinder,
sagte farves Østens Kinder,
sagte rødmer Mark og Lund;
Somrens muntre Fugleskare
og den lille brune Hare
vaagner af det sidste Blund.

Se, nu stiger Sol af Havet:
alt er favnet og begravet
i dens stærke Straalebad.
Du alene sidder bange!
Kender du ej Lysets Sange,
som gør Sjælen sund og glad!

Tænd ej Mismods svage Kerte,
nej, lad Solen i dit Hjerte
lyse ind sit klare Guld!
Mørket skal ej Magten have;
Lyset er vor Faders Gave
fra Hans Rigdom underfuld.

Thi et Hav af Lys jeg kender,
et, hvis Styrke aldrig ender,
og hvis Glans ej slettes ud:
Intet Maal det Hav kan tømme,
evig, evig vil det strømme
fra vor Fader, fra vor Gud.
</poetry>
</body>
</text>

<text id="agerskov2022100417">
<head>
    <title>Aftensang</title>
    <firstline>Dagen segned til Hvile</firstline>
    <source pages="45-46"/>
    <quality>korrektur1,kilde,side</quality>
</head>
<body>
<poetry>
Dagen segned til Hvile,
tavs er den dunkle Jord.
Solkuglens sidste Pile
saa matte i Havet for.
Dagen segned til Hvile,
Natten staar afgrundsstor,
Stjernerne funkle, og smile
ned til den dunkle Jord.

Fader, til dig alene
vender jeg mig i min Nød;
Lysets Kilde, den rene,
er Fjende af Mørke og Død.
Fader, til dig alene
vender jeg mig i min Nød:
Verden rakte mig Stene,
mæt du mig med Livets Brød!

Fader og Gud i det høje,
skænk mig din dybe Fred,
lad dit kærlige Øje
følge ethvert mit Fjed!
Fader og Gud i det høje,
skænk mig din dybe Fred,
lær mig min Bøn at føje,
at du kan glædes derved!

Fader, paa dig vil jeg kalde,
Dagen mig gik imod;
Verden rakte mig Galde,
læsk du mig med Livets Flod!
Fader, paa dig vil jeg kalde,
Dagen mig gik imod:
lad mig ej snuble og falde
led min vaklende Fod!
</poetry>
</body>
</text>

<text id="agerskov2022100418">
<head>
    <title>Sangens Kilde</title>
    <firstline>I Sang og Glæde</firstline>
    <source pages="47-48"/>
    <quality>korrektur1,kilde,side</quality>
</head>
<body>
<poetry>
I Sang og Glæde
er Gud til Stede;
saa vil vi kvæde af frejdigt Bryst!
Lad Sangen stige
mod Lysets Rige,
ja lad den stige mod Lysets Kyst!

Som Fugl i Lunden
i Morgenstunden
med Jubel hilser den unge Dag,
saa lad os Unge
af Hjertet sjunge,
lad Sangen runge for Lysets Sag!

Som Fugl i Lunden
i Aftenstunden
end kvidrer Solen et blidt Farvel,
saa lad os Gamle
os stille samle
og nynne stille i Livets Kveld!

Blandt vore Kære
er godt at være;
lad Sang os bære med Fuglesving!
I sang og Glæde
er Gud til Stede,
thi Gud er Sangenes Kildespring!
</poetry>
</body>
</text>

<text id="agerskov2022100419">
<head>
    <title>Guds Værksted</title>
    <firstline>I Skaberens vældige Værksted</firstline>
    <source pages="49-50"/>
    <quality>korrektur1,kilde,side</quality>
</head>
<body>
<poetry>
I Skaberens vældige Værksted,
hvor Tidens susende Svinghjul gaar,
dér væves langsomt Mørke til Lys
igennem de rullende Aar;
dér væves af flittige Hænder
den fattiges Pjalter, Fyrsternes Pragt,
Historiens brogede Eventyr
og Hverdagens taagegraa Dragt.

I Skaberens vældige Værksted,
hvor Tidens susende Svinghjul gaar,
fik hver sin tilmaalte Gerning
igennem de rullende Aar:
en gransker Atomernes Verden,
en spejder Stjernernes skinnende Vej,
en hjælper de famlende Slægter frem –
men Skaberen ser de ej.

Dog Han deres Gerning følger
med vaagne Øjne, der alt forstaar;
Han ser, hvor Mørket forvandles til Lys
igennem de rullende Aar.
Og Hans kærlige Hjerte sig fryder,
naar en har lykkelig endt sit Værk;
men Hans kærlige Hjerte sørger,
naar Mørkets magt var for stærk.

Og engang i fjerne Tider,
naar sene Sole gaar Dagens Vagt,
da træder Han af sit Lønkammer ud,
dér hvor Livets Grundvold blev lagt:
» I Tjenere gode, I Værkfæller tro,
fuld-færdig er Livets funklende Dragt,
gaa ind i mit Herligheds-Rige,
thi se: vort Værk er fuldbragt!«
</poetry>
</body>
</text>

<text id="agerskov2022100420">
<head>
    <title>Vision</title>
    <firstline>Engang i vaagne Drømme saa jeg Gud</firstline>
    <source pages="51-52"/>
    <quality>korrektur1,kilde,side</quality>
</head>
<body>
<poetry>
Engang i vaagne Drømme saa jeg Gud;
men i Hans Aasyn undrende jeg fandt
min døde Faders kære, kendte Træk.
Umuligt! raabte jeg – er du da Gud?
Da lød en sagte Stemme: jeg er Gud!

Men Under over Under! Mens fortabt
i salig Skuen undrende jeg sad,
forvandledes Guds Aasyn, og jeg saa
min døde Moders kære, kendte Træk.
Og atter raabte jeg: er du da Gud?

Og atter svared Stemmen: jeg er Gud!
Dog større Under end – thi nu jeg saa
og kendte Hundreder af Kæres Træk,
som blandedes og svandt og kom igen
i dette Aasyns himmelklare Glans.
Jeg raabte: er I alle, alle Gud?
Men Stemmen svared atter: jeg er Gud!

Da blegedes og svandt hvert ydre Træk,
kun Øjnene, kun Øjnene jeg saa.
Ind skued jeg i selve Godheds Dyb;
det Blik saa inderlig fortroligt var
og mere kært mig end min egen Sjæl.
Med eet mig selv jeg saa i dette Dyb,
og skælvende jeg raabte: er du Gud?
Men Stemmen svared atter: jeg er Gud!

Og atter saa jeg i de Øjnes Dyb;
og se, en Sorg, en navnløs Sorg, der laa,
min egen Sorg, og alle Sjæles Sorg.
En dyb Medlidenhed mit Hjerte greb,
og hede Taarer blendede mit Blik.
»Du sørger, Gud, jeg ser, du sørger, Gud!«
Da lød Guds Stemme, ren og klar og mild:
»Mit Hjerte rummer alle Sjæles Sorg.«
</poetry>
</body>
</text>

</content>
</section> <!-- Første del -->

<section>
<head>
    <title>Anden Del</title>
</head>
<content>

<text id="agerskov2022100421">
<head>
    <title>Kristus</title>
    <firstline>Hver Morgenstund har Guld i Mund</firstline>
    <source pages="55-56"/>
    <quality>korrektur1,kilde,side</quality>
</head>
<body>
<poetry>
Hver Morgenstund har Guld i Mund
for den, hvis Sjæl er karsk og sund,
og som har Haab og Tro;
den mørke Grav ej Frygt ham gav,
han bygger over Tidens Hav
sin Tillids stærke Bro.
    Det er saa let at stride
    med Kristus ved sin Side,
    saa let at stride Livets Strid
    i Kærlighed og Tro.

Hver Morgenstund har Guld i Mund
for den, hvis Sjæl er karsk og sund
i Pagt med Lysets Aand;
den sorte Nat vil lysne brat,
og Mørkets Snarer, listig sat,
vil brydes af hans Haand.
    Det er så let at lide
    med Kristus ved sin Side,
    saa let at lide, naar med ham
    man vandrer Haand i Haand.

Hver Morgenstund har Guld i Mund
for den, hvis Sjæl er karsk og sund,
og som har Kristus kær.
Den tunge Vej han ænser ej,
al Hindring er ham kun en Leg,
thi Kristus er ham nær.
    Det er saa let at skride
    med Kristus ved sin Side,
    saa let at skride frem med ham
    mod Himlens Morgenskær.
</poetry>
</body>
</text>

<text id="agerskov2022100422">
<head>
    <title>Jesus Kristus</title>
    <firstline>Jesus kaldt i Skyggedal,</firstline>
    <source pages="57"/>
    <quality>korrektur1,kilde,side</quality>
</head>
<body>
<poetry>
Jesus kaldt i Skyggedal,
Kristus hist i Himmelsal,
Broder hisset, Broder her,
altid Faderhjærtet nær!

Himmelgæst – i Støvets Baand!
skyggesvøbt – en Lysets Aand!
Hjælper her, og Talsmand hist,
Jesus her, i Himlen Krist!

Jesus Kristus, ren og skøn,
hør mit Hjertes stille Bøn:
Led mig gennem Livets Dag,
tal for Faderen min Sag!

Høje, rene, milde Aand,
lad mig vandre ved din Haand!
Broder her, og Broder hist
elskte Broder – Jesus Krist!
</poetry>
</body>
</text>

<text id="agerskov2022100423">
<head>
    <title>Aldrig ene</title>
    <firstline>Vi følges af Kristus, vor Broder</firstline>
    <source pages="58-59"/>
    <quality>korrektur1,kilde,side</quality>
</head>
<body>
<poetry>
Vi følges af Kristus, vor Broder.
I Skyggernes Dal, i Forvirringens Land,
paa Færd over Tvivlens det kulsorte Vand,
vi følges af Kristus, vor Broder.

Vi hjælpes af Kristus, vor Broder.
Naar Mismodets Slanger og giftige Kryb
vil gnave vor Hjerterods inderste Dyb,
vi hjælpes af Kristus, vor Broder.

Vi elskes af Kristus, vor Broder.
Naar Verden os møder med Kulde og Trods,
naar alt, vi har kært, vil sig vende fra os,
vi elskes af Kristus, vor Broder.

Vi trøstes af Kristus, vor Broder.
I Dødens den mørke, den iskolde Nat,
af alle de jordiske Venner forladt,
vi trøstes af Kristus, vor Broder.

Vi følges af Kristus, vor Broder.
Paa Pilegrimsfærden fra Gravdybets Rand
fjernt, fjernt imod Himmelens evige Land
vi følges af Kristus, vor Broder.
</poetry>
</body>
</text>

<text id="agerskov2022100424">
<head>
    <title>Kærlighedsfaklen</title>
    <subtitle>Mel: Dejlig er Jorden -</subtitle>
    <firstline>Kristus i Mørket</firstline>
    <source pages="60-61"/>
    <quality>korrektur1,kilde,side</quality>
</head>
<body>
<poetry>
Kristus i Mørket
højt sin Fakkel løfter;
kom, lad os følge med trøstigt Mod!
Klart den belyser
Afgrundens Kløfter
og viser Vejen for vor Fod.

Slægter skal komme,
Slægter skal hensvinde;
aldrig dog slukkes den Fakkel ud!
Klart gennem Mørket
Lyset vil skinne
og vise Vejen os til Gud.

Fremad mod Lyset,
fremad uden Vaklen!
foran er Kærligheds Guddoms-Sol.
Kom, lad os følge
Kærlighedsfaklen!
Den vorde Livets Lys-Symbol!
</poetry>
</body>
</text>

<text id="agerskov2022100425">
<head>
    <title>Juleaften</title>
    <firstline>Nu vil vi samles</firstline>
    <source pages="62-63"/>
    <quality>korrektur1,kilde,side</quality>
</head>
<body>
<poetry>
Nu vil vi samles
bag Træets Ly
og synge vor Jule-
Salme paa ny!
Nu vil vi blive
som Børn igen
og mindes <i>Barnet</i>,
vor Broder og Ven.

I hvert lille Barn,
som fødes paa Jord,
en sælsom Rigdom,
et Under bor;
en Rigdom skænket
af Faderens Haand:
en uforkrænkelig,
evig Aand.

Dog mange mægted
ej hjælpe sig selv,
endsige en Broder
over Livets Elv:
mens andre drog
fra Fattigmands-Hjem
og førte Slægter
og Folkeslag frem.

Men hvo har hjulpet
den <i>hele</i> slægt?
Og hvo har baaret
Den <i>hele</i> Vægt?
Og hvem blev aldrig
af Byrden træt? –
Vor fattige Broder
fra Nazareth.

Saa lad os samles
bag Træets Ly
og synge vor Jule-
Salme paa ny,
og fejre vor glade
Julefest,
og bede Barn Jesus
være vor Gæst!
</poetry>
</body>
</text>

<text id="agerskov2021102402">
<head>
    <title>Skærtorsdag</title>
    <firstline>Det er i de hellige Timer</firstline>
    <source pages="64-66"/>
    <quality>korrektur1,kilde,side</quality>
</head>
<body>
<poetry>
    Det er i de hellige Timer,
    saa alvorsfuldt Klokkerne kimer;
ja Mindernes mægtige Malmklokker gaar,
og fjernt gennem Sekler vor Tanke naar
til Samuels Hus, til hin sorgtunge Kveld,
da Mesteren sagde de Kære Farvel,
    Det er i de hellige Timer.

    Det er i de natstille Stunder,
    og Solen er alt gaaet under.
Vor Frelser beder dem hver især
at mindes ham, naar han ej mer er nær;
han lover at være usynlig Gæst,
hvergang de samles til Paaskefest.
    Det er i de natstille Stunder

    Det er i de angstfyldte Stunder,
    og Solen er længst gaaet under.
Vor Frelser beder dem gemme i Hu
hvert kærligt Ord, han siger dem nu;
han rækker dem Vin, han bryder dem Brød,
han taler dem til om sin nære Død.
    Det er i de angstfyldte Stunder.

    Vi skuer en skælvende Stjerne
    igennem de Sekler saa fjerne;
vi ser vor Faders kæreste Søn
hensunken i brændende, inderlig Bøn:
han beder for hver en Sjæl paa Jord,
for alle de Slægter, i Mørket bor.
    Vi skuer en skælvende Stjerne

    Det er i de kvalfyldte Timer,
    Ej længere Klokkerne kimer.
Vi øjner Faklernes flammende Skær
og Mænd, der træder vor Frelser nær;
han bøjer sit Hoved, han følger med dem
til Dommens Forsmædelse, Fængselets Gem,
    til Korsets kvalfyldte Timer.

    Det er i de natsorte Stunder,
    nu bløder de gabende Vunder.
End bløder de Vunder i Tusinders Sind,
end strømmer der Taarer paa Tusinders Kind.
Men hvo skal tvætte det strømmende Blod,
og hvo skal tørre de Taarers Flod,
    og læge de blødende Vunder?

    Saa sku da hin skælvende Stjerne,
    end lyser den mat i det fjerne!
Men ej forgæves hin Nat var stridt,
og ej forgæves hans Død var lidt;
thi Stjernen skal vorde saa blank og stor,
dens Glans skal fylde den hele Jord.
    Se <i>Kærligheds</i> straalende Stjerne!
</poetry>
</body>
</text>

<text id="agerskov2022100427">
<head>
    <title>Langfredag</title>
    <firstline>Lytter, lytter</firstline>
    <source pages="67-68"/>
    <quality>korrektur1,kilde,side</quality>
</head>
<body>
<poetry>
Lytter, lytter,
i Slot og Hytter!
lytter alle til Sandheds Ord:
Før Langfredags Lys var slukket,
Krist de blide Øjne lukked,
og hans Sjæl med Afskedssukket
op til Faderhjemmet for.

Hører, hører,
med aabne Ører!
hører alle nu Trøstens Ord:
Kristi Støv blev gemt i Haven,
dengang brudt var Vandringsstaven,
men hans rene Sjæl i Graven
ej besmittet blev af Jord.

Synger, synger,
i glade Klynger!
synger alle nu Glædens Ord:
Før Langfredags Aftenrøde
Krist var løst fra Angst og Møde,
opstod herlig fra de døde
did, hvor evig Lykke bor.

Lytter, lytter,
i Slot og Hytter!
lytter alle til Livets Ord:
Intet, intet mer os skader,
Kristus aldrig os forlader
levende hos Livets Fader
vogter han hver Sjæl paa Jord.

Nemmer, nemmer,
og dybt det gemmer!
nemmer alle nu Herrens Ord:
Støv skal visne hen og ødes,
Sjælens Liv kan aldrig dødes,
alle skal engang vi mødes
hist, hvor evig Lykke bor.
</poetry>
</body>
</text>

<text id="agerskov2022100428">
<head>
    <title>Kristi Stridsmænd</title>
    <firstline>Der var engang, da Vaaben klang</firstline>
    <source pages="69-70"/>
    <quality>korrektur1,kilde,side</quality>
</head>
<body>
<poetry>
Der var engang, da Vaaben klang,
hvor Kristi Stridsmænd drog,
da Hymner de til Herren sang,
mens de paa Fjenden slog;
med Ild og Sværd de bredte ud
det milde Kærlighedens Bud,
og glemt var Kristus, glemt var Gud,
naar By og Borg de tog.

Vi fik ej Sværd til Heltefærd,
til blodigt Vaabenbrag;
vi, Kristi Stridsmænd, hver især
fik <i>Lysets</i> Ridderslag.
En Fakkel bær´ vi i vort Skjold,
vi staar i Lysets Konges Sold,
vi kæmper kækt mod Mørkets Vold
for Lysets gode Sag.

Vi er paa Vagt, vi giver Agt,
hvor Aandens Kampe staar;
i Sandheds stærke Vaabendragt
vi, Kristi Stridsmænd, gaar;
med Trøst og Tro vi breder ud
det milde Kærlighedens Bud;
er med os Lysets stærke Gud,
vort Maal vi sikkert naar.

Og mer og mer, og fler og fler,
vi Stridsmænd vinder frem;
og fjernt et dejligt Syn vi ser:
de hundred Tusind Hjem,
hvor hver en Sjæl paa Herren tror,
hvor evig Fred og Lykke bor,
ja Drømmen paa vor gamle Jord:
Det ny Jerusalem.
</poetry>
</body>
</text>

<text id="agerskov2022100429">
<head>
    <title>Jesus, vor Broder og Frelser</title>
    <firstline>I Livets mørke Stunder</firstline>
    <source pages="71-72"/>
    <quality>korrektur1,kilde,side</quality>
</head>
<body>
<poetry>
I Livets mørke Stunder,
naar Tanken haabløst grunder;
naar Stjernerne er slukte,
og alle Sunde lukte:
kom, Jesus, fyld mit Bryst
med Fred og Haab og Trøst!

Naar tunge Dages Møje
staar truende for Øje;
naar hver en Vej, jeg kender,
i Nattemulmet ender:
kom, Broder, vis mig Vej,
hvor jeg den finder ej!

Lær mig: kun ved at vente,
sin Høst man ind kan hente!
Lær mig: ej Sorg og Klage
kan sødme bitre Dage!
Lær mig: at holde ud
i Trofasthed mod Gud!

Og naar min Dag er svundet,
mit Timeglas udrundet,
og Dødens kolde Skygger
omkring mit Hoved bygger:
ræk, Frelser, mig din Haand,
før bort min løste Aand!

Led mig fra Dødens Stier,
o Frelser og Befrier,
mod Haabets Morgenstjerne,
som funkler i det fjerne!
led mig fra Sorg og Nød
til Faderhjemmets Skød!
</poetry>
</body>
</text>

<text id="agerskov2022100430">
<head>
    <title>Mennesket og Jesus</title>
    <firstline>Mester, Mester! Aaret skrider</firstline>
    <source pages="73-74"/>
    <quality>korrektur1,kilde,side</quality>
</head>
<body>
<poetry>
Mester, Mester! Aaret skrider,
Somrens lyse Dage glider
i det store Mørke ind;
Løvet falmer, Rosen visner
i den kolde Nattevind.

Løvet fældes, Glæden visner,
Sindet ældes, Hjertet isner
under Livets Uvejrs-Sky;
Sjælen, vingetræt og lammet,
véd ej Skjul og véd ej Ly.

Mester, Mester! Dagen lider;
én for én de Kære glider
ind i Nattemulmets Skød.
Død er Glæden – hjælp mig, Jesus,
hjælp mig i min bitre Nød!

»Elskte Broder, stands din Klage!
Føje Stund der er tilbage,
før vi hilser dig som Gæst
i de lyse Livets Lande
til en evig Jubelfest.

»Alt, du elsked, vil du favne,
ingen Kære vil du savne,
ej en Sjæl skal kastes ud;
alle, alle skal vi mødes
i vort rige Hjem hos Gud.

»Elskte Broder, hvorfor sørge,
hvorfor gruble, hvorfor spørge?
Snart hver Gaade er løst du faar
dér hvor Kærligheden blomstrer
i et evigt Gyldenaar.

»Aaret skrider, Dagen lider!
ind i <i>Lysets Verden</i> glider
Sjælene af Mørket ud,
did hvor <i>Livets Rose</i> blomstrer
uforkrænkelig hos Gud.«
</poetry>
</body>
</text>

<text id="agerskov2022100431">
<head>
    <title>Rosa mystica</title>
    <subtitle>Et digt om Kristus</subtitle>
    <firstline>Jeg er Rosa mystica</firstline>
    <source pages="75-78"/>
    <quality>korrektur1,kilde,side</quality>
</head>
<body>
<poetry>
»Jeg er Rosa mystica,
hvis Duft gennemstrømmer Verden,
hvis Glans gennemlyser Verden,
hvis Blomster drypper Blod.«

Hvor kan din Duft gennemstrømme Verden?

»Jeg er Rosa mystica!«

Hvor kan din Glans gennemstrømme Verden?

»Jeg er Rosa mystica!«

Og hvorfor dryppe dine Blomster Blod?

»Jeg er sat blandt Tidsler,
Tidslerne stinge mine Blomster.«

Har du altid groet blandt Tidsler?

»Engang blomstred jeg i den store Have
blandt Tusinders Tusinder.
Da kom Gartneren vandrende ved Aften
med sine Hjælpere.
» »Se denne Rose« «, sagde han,
» »dens Duft er sødere end de andres,
dens Glans er skønnere end de andres;
vi ville plante den uden for Hegnet
blandt de onde Tidsler,
de giftige Galnebær,
de fattige Markblomster.
Thi Tidens Fylde er kommet.« «

Da sagde en af Hjælperne:
» »Mit Hjerte græder,
thi Tidslerne ville stinge den,
Galnebærrene ville kvæle den,
og de fattige Markblomster ville agte den ringe.« «

Men Gartneren svarede:
» »Se, med denne Rose skal følge
al min Haves Duft;
og min Haves Glans
skal lyse af den.
Den vorde <i>Rosa mystica!</i>« «

Da skælvede mine Blade af Fryd;
men mit Hjerte kendte ikke
mine blødende Blomsters Rædsel.

Og Gartneren grov mig op
og satte mig blandt Tidslerne.«

Saa sig mig, Blomst,
skal her du staa
til evige Tider?

»Nej!
Thi jeg er Rosa mystica.
Naar de onde Tidsler tabe deres Torne,
naar de giftige Galnebær blive nærende,
og de fattige Markblomster blive rige,
da bringer Gartneren mig tilbage.«

Men dette er jo ikke muligt!

»Husk jeg er Rosa mystica.
Min Duft gennemstrømmer Verden,
min Glans gennemlyser Verden,
mit Blod drypper over alle Blomster.

Jeg er Rosa mystica.«
</poetry>
</body>
</text>

</content>
</section> <!-- Anden Del -->

<section>
<head>
    <title>Tredje Del</title>
</head>
<content>

<text id="agerskov2022100432">
<head>
    <title>Helligt vorde os dit Navn!</title>
    <firstline>Hovmodig Jordens lille Gud</firstline>
    <source pages="81-82"/>
    <quality>korrektur1,kilde,side</quality>
</head>
<body>
<poetry>
Hovmodig Jordens lille Gud,
Mennesket, rejste sin Pande,
mente, han alt kunde forske ud
i Støvets som Aandens Lande;
Love han fandt, ej Lovenes rod,
glemte sin Gud, som bagved stod,
glemte sin evige Fader.

Stolt, kun stolende paa sig selv,
rastløs i al sin Færden,
snart paa Flugt mod Himlenes Hvælv,
og snart i Atomernes Verden:
Intetsteds fandt han Spor af Gud;
da blev Hans hellige Navn slettet ud,
glemt, foragtet, fornægtet.

Kirken sig voksed mægtig og stor,
glemte sin Gud tillige;
ej Han længer i Kirken bor,
for Jesus maatte Han vige:
Jesus har Kirken gjort til Gud,
Faderen vandrede sorgfuld ud,
bort fra sin vildførte Kirke.

Helligt vorde dit Navn paa ny,
helligt paa Jord som i Himmel,
helligt hos Engle over Sky
og helligt blandt Menneskers Vrimmel!
Helligt det vorde for Lærd og Læg,
helligt paa ny bag Kirkevæg!
Helligt dit Navn os vorde!
</poetry>
</body>
</text>

<text id="agerskov2022100433">
<head>
    <title>Ske din Vilje</title>
    <firstline>Flammende Sole og Verdener maa</firstline>
    <source pages="83-84"/>
    <quality>korrektur1,kilde,side</quality>
</head>
<body>
<poetry>
Flammende Sole og Verdener maa
følge den Vældiges Vilje;
bundne i rhytmisk Dans de gaa
ad Himlens blaanende Tilje;
selv den usselig Blomst i Skov
lydig maa følge Livets Lov,
følge den Vældiges Vilje.

Ikkun Menneskets frie Bryst
frit sig selv fik at raade;
selv det skaber sin Nød og Lyst
og tvinder sin Skæbnes Traade.
Gud har ej lagt i Ledebaand
hvad Han har skabt af sin egen Aand;
frit maa sig selv det raade.

Fri er vor Vilje til godt og ondt
- ak, til det onde vel tiest –
men, er ærlig og god vor Dont,
da vorde vi allerfriest.
lad os da Mørkets Magter fly,
ind til Guds varme Hjerte ty,
da vorde vi allerfriest.

Som paa Lysets straalende Kyst
og mellem Solenes Kerter
ske din Vilje i Menneskets Bryst
og dybt i Menneske-Hjerter!
stiger<i>vor</i> Vilje op mod Gud,
vil som en Stjerne den straale ud
og lyse i Menneske-Hjerter.
</poetry>
</body>
</text>

<text id="agerskov2022100434">
<head>
    <title>Led os, til vi kommer i dit Rige!</title>
    <firstline>Lammet skælved paa frygtsom Fod,</firstline>
    <source pages="85-86"/>
    <quality>korrektur1,kilde,side</quality>
</head>
<body>
<poetry>
Lammet skælved paa frygtsom Fod,
vildfarent, skilt fra Hjorden;
Gud da sendte en Hyrde god,
han vor Frelser er vorden.
Tak, o Fader, for hvad du gav:
Hjorden vil følge Hyrdens Stav,
Vej han ved til dit Rige!

Mange Hyrder har Faderen sendt,
vil de umyndige værne;
mangt et Lys har Faderen tændt,
mangen straalende Stjerne;
ingen dog lyste som Kristus klar,
Bud om Guds Kærlighed han bar,
Vej han ved til Guds Rige.

Fjern, ak fjern er den lyse Kyst;
dog i det dybe Mørke
taler Gud selv i vort svage Bryst,
giver os Mod og Styrke.
Faderen glemmer Barnet ej,
leder det selv ad den trange Vej
hjem til sit Herligheds-Rige.
</poetry>
</body>
</text>

<text id="agerskov2022100435">
<head>
    <title>Giv os i Dag vort daglige Brød!</title>
    <firstline>Stodderen stavrer fra Gaard til Gaard</firstline>
    <source pages="87-88"/>
    <quality>korrektur1,kilde,side</quality>
</head>
<body>
<poetry>
Stodderen stavrer fra Gaard til Gaard
i sin hullede Kofte;
sjælden i Guds Navn Brød han faar,
Eder og Skældsord ofte;
Hundene halser ad Betlerens Nød.
Fader, giv ham det daglige Brød,
lad ham ej sulte og fryse!

Fattigmands-Tøs faar Hug og Skænd,
maa ad Stræderne løbe:
Sprællemænd! – raaber hun – Sprællemænd!
Ingen vil Sprællemænd købe.
Nu hun græder for Sult og Nød.
Fader, giv Barnet det daglige Brød,
lad det ej haabløst græde!

Menneskemyrer bo tæt som Sand
fjærnt i det vældige Østen:
Vandfloden kommer med strømmende Vand,
Haglene nedslaar Høsten.
Døden er der, Hungerens Død.
Fader, giv dem det daglige Brød,
lad dem ej dø af Hunger!

Rige og fattige, store og smaa,
vi til vor Fader os vender:
Giv os alt, hvad vi trænge maa,
af dine rige Hænder!
Giv os for Legemet dagligt Brød!
Giv os Lys for vor Sjæle-Nød!
Lys er Sjælenes Føde.
</poetry>
</body>
</text>

<text id="agerskov2022100436">
<head>
    <title>Forlad os vor Skyld!</title>
    <firstline>Kæmpebjærget højt imod Sky</firstline>
    <source pages="89-90"/>
    <quality>korrektur1,kilde,side</quality>
</head>
<body>
<poetry>
Kæmpebjærget højt imod Sky
rejser sin vældige Tinde;
dog, inden sene Tiders Gry
til Grus og Støv vil det svinde;
Regn vil vaske dets brede Ryg,
smuldre vil det af Frostens Tryk;
Tiden sit Værk vil gøre!

Staar end din Skyld som en Bjergetop,
skal dog til intet den blive;
raaber din Synd end til Himlen op,
Himlen sit Svar vil give:
Angerens Taare vil tvætte dig ren,
Lidelsen nedbryde Sten paa Sten.

Herren din Skyld vil slette.
Verdenshavenes dybe Vand
fjerne Strande beskyller;
engang med Grus og Sten og Sand
de Haves Dybder sig fylder;
engang før sene Tiders Gry
ingen Bølger skal svulme mod Sky;
tiden sit Værk vil gøre!

Hør mig, Kvinde, og hør mig, Mand,
ej i Mørket I dvæle!
Er Naturen da mer end Han,
der virker i Menneske-Sjæle?
Evig Hans Kærlighed strømmer ud:
Hvad du har syndet mod Herren din Gud,
det vil din Gud dig forlade.
</poetry>
</body>
</text>

<text id="agerskov2022100437">
<head>
    <title>Hjælp os at forlade vore Skyldnere!</title>
    <firstline>Had og Mistro iblandt os bor</firstline>
    <source pages="91-92"/>
    <quality>korrektur1,kilde,side</quality>
</head>
<body>
<poetry>
Had og Mistro iblandt os bor,
skule vi gør til hverandre.
Ak, i Jesu lysende Spor
er det saa svært at vandre!
Faderen sendte Jesus herned,
Bud han bar om Hans Kærlighed.
Ak, vi forstod ham ikke!

Præsterne kævles om tomme Ord,
koldt der er i Guds Kirke;
Kærlighed ej bag Murene bor,
goldt er dens Værk og Virke.
Fader, hjælp os at finde paa ny
Kærligheds Glød i Kirke-Ly,
og hos dens Tjenere alle!

Endnu Folk staar rustet mod Folk;
hvor er vel Fred at finde?
Altid i Ærmet den skjulte Dolk,
altid Fjende mod Fjende!
Husk, vi er alle Brødre for Gud!
Ikke en Sjæl skal lukkes ud.
Faderen elsker os alle.

Fader, lad Jesus, kærlig og ren,
gøre os ret til Skamme!
Smelt vore Hjerters haarde Sten
i din Kærligheds Flamme!
Skylden spurgte du ikke om,
naar vi angrende til dig kom:
Hjælp os at gøre det samme!
</poetry>
</body>
</text>

<text id="agerskov2022100438">
<head>
    <title>Led os, naar vi fristes, og fri os fra det onde!</title>
    <firstline>Onde Lyster som giftigt Kryb</firstline>
    <source pages="93-94"/>
    <quality>korrektur1,kilde,side</quality>
</head>
<body>
<poetry>
Onde Lyster som giftigt Kryb
vrimler i Hjertets Kroge,
op fra det ubevidste Dyb
hvisler de frem som Snoge;
dræbe de Kryb er Viljens Sag,
ak, men Viljen er brudt og svag.
Led os, Gud, naar vi fristes!

Onde Tanker som Svampe-Flor
dybt i Mørke sig breder;
svage Hjerter er gunstig Jord,
der om Myceliet freder;
rydde den Vækst er Viljens Sag,
ak, men Viljen er brudt og svag.
Led os, Gud, naar vi fristes!

Onde Gerninger er som Dyr,
vilde Rovdyr i Bure;
svære at tæmme og holde i Styr,
lystent de ligge og lure.
Hjælp os at ave dem, stærke Gud!
Lad de Rovdyr ej slippe ud!
Fri os, Gud, fra det onde!
</poetry>
</body>
</text>

<text id="agerskov2022100439">
<head>
    <title>Tag de døde i din Varetægt!</title>
    <firstline>Mennesker, kald ej de døde ned</firstline>
    <source pages="95-96"/>
    <quality>korrektur1,kilde,side</quality>
</head>
<body>
<poetry>
Mennesker, kald ej de døde ned
atter til Mørkets Rige!
Mørket forvirrer dem, intet de ved,
intet har de at sige.
Faderen tog i sin Varetægt
hele den syndige Menneskeslægt.
Mennesker, kald ej de døde!

I deres egen Verden de bor,
under Guds faste Love,
virker og færdes, som før paa Jord,
eller maa hvile og sove;
løsnet er intet Kærlighedsbaand,
nu som før søger Aand mod Aand,
Hjerte mod Hjerte søger.

Livets er de, ej Gravens Folk,
lad dem i Lyset dvæle!
Kristus selv er de dødes Tolk,
beder for alle Sjæle:
Venner, forstyr ej de dødes Ro,
lad dem i deres Verden bo
under Guds kærlige Hænder!

Kristus leded den syndige Slægt
frem gennem Angst og Møde;
Faderen tog i sin Varetægt
alle de talløse døde.
Sønnen færdes, hvor Faderen bor,
Faderen lytter til Sønnens Ord.
Held os for Kristus, vor Broder!
</poetry>
</body>
</text>

<text id="agerskov2022100440">
<head>
    <title>Skærm og bevar os Alle!</title>
    <firstline>Skærm og bevar os, Fader kær!</firstline>
    <source pages="97-98"/>
    <quality>korrektur1,kilde,side</quality>
</head>
<body>
<poetry>
Skærm og bevar os, Fader kær!
Mørket truer os alle.
Træd den snublende Stakkel nær!
Hjælp den Sjæl, som vil falde!
Truer os Mørkets onde Magt,
send os dit Lys som en Englevagt!
Skærm og bevar os alle!

Træls er den Vandring, vi for os har,
fuld af det ondes Snarer;
synes os Vejen nok saa klar,
lurer dog tusind Farer.
Truer os Mørkets onde Magt,
send os dit Lys som en Englevagt!
Skærm og bevar os alle!

Lær os Visdom til gode Raad!
Vær vor lysende Lue!
Lær os Styrke til mandig Daad!
Nær os af Livsens Drue!
Bær vore Byrder, løs vore Savn!
Vær vor Beskærmer, tag os i Favn,
nu, og i Evighed, Amen!
</poetry>
</body>
</text>

</content>
</section> <!-- Tredje Del -->

<section>
<head>
    <title>Fjerde Del</title>
</head>
<content>

<text id="agerskov2022100441">
<head>
    <title>Livets Kaar</title>
    <firstline>Tue tidt kan vælte Læs</firstline>
    <source pages="101"/>
    <quality>korrektur1,kilde,side</quality>
</head>
<body>
<poetry>
Tue tidt kan vælte Læs,
Modgang Mand kan møde;
Sommersol kan svide Græs,
og Regn kan Høsten øde;
Sot kan binde Sjæl i Baand,
Sorg kan kue Styrke:
    Ræk os, Gud, din stærke Haand!
    væk os med din klare Aand!
    vis Vej i Livets Mørke!

Sol kan skinne nok saa klar,
Nat dog engang følger;
hver en Frugt, som Dagen bar,
sig snart i Mulmet dølger;
ak, hvad skimter vi? – en Grav,
graa af Dødens Skimmel:
    Giv os, Gud, en Støtte-Stav!
    liv os med det Lys, du gav!
    vis Vej os til din Himmel!
</poetry>
</body>
</text>

<text id="agerskov2021102404">
<head>
    <title>Livets Maal</title>
    <firstline>Fader, Gud, o lad mit Liv</firstline>
    <source pages="102-103"/>
    <quality>korrektur1,kilde,side</quality>
</head>
<body>
<poetry>
Fader, Gud, o lad mit Liv
ej forgæves svinde!
Giv mig Taalmod! Kraft mig giv
til mit Maal at finde!

Mangens Livsværk falmed brat,
skjult af Skygger sorte;
mangens Dag blev slugt af Nat
og blev sporløst borte.

Bliv, o Sjæl, et løvrigt Træ,
højt og skønt i Formen,
hvor man gerne søger Læ
under Uvejrsstormen!

Bliv, og Sjæl, en Kilde ren,
som med Bølger klare
kærligt læsker hver og en
som didhen vil fare!

Bliv, o Sjæl, et herligt Hus,
fast paa Klippen bygget,
hvor hver Gæst fra Livets Brus
véd sig vel betrygget!

Kilde, strøm! og løft dig Træ!
byg dig Hus, med Ære!
I vor Faders trygge Læ
er der godt at være!
</poetry>
</body>
</text>

<text id="agerskov2022100443">
<head>
    <title>Døden, Befrieren</title>
    <firstline>Som naar hvide</firstline>
    <source pages="104-105"/>
    <quality>korrektur1,kilde,side</quality>
</head>
<body>
<poetry>
Som naar hvide
Svaner glide
gennem Nattens Stjerne-Sal,
saadan farer
Sjæle-Skarer
bort fra Jordens dunkle Dal.

Ingen Sommer-
Fugl, der kommer
farveskøn fra Puppens Gem,
er saa herlig
som en kærlig
Sjæl, der drager til sit Hjem.

Som en Fange
efter lange
Fængsels-Aar sin Frihed ser,
saadan fryder
sig og bryder
Sjælen glad sit Hylsters Ler.

Vend da ikke
dine Blikke
ned mod Gravens mørke Jord:
lad din Tanke
<i>opad</i> vanke,
hvor i Lys din Kære bor!
</poetry>
</body>
</text>

<text id="agerskov2022100444">
<head>
    <title>Det store Farvel</title>
    <firstline>Farvel! Farvel! – Et letsagt Ord</firstline>
    <source pages="106-107"/>
    <quality>korrektur1,kilde,side</quality>
</head>
<body>
<poetry>
Farvel! Farvel! – Et letsagt Ord,
dog tit det tungeste paa Jord
med Dødens Alvor i:
Du Støvets Søn, luk Haabet ud,
kaar dig Erindringen til Brud,
thi her er alt forbi.

Farvel! Farvel! – Du stakkels Mor,
som hulker nu de sidste Ord
i Barnets Øre ind;
som angstfuld spejder Hjertets Slag
og mærker intet Aandedrag
og ser den gustne Kind.

Farvel! Farvel! – Aa Rædslens Nat,
naar Dødens Skygger vaagner brat,
og Mørket drager nær.
Farvel! Farvel! – Et letsagt Ord,
og dog det tungeste paa Jord
til den, man mest har kær.

Da husk, du har en Ven saa god,
der hvisker: Stakkels Sjæl, fat Mod,
din Sag er Herrens Sag;
en føje Stund, en stakket Vej,
og tungt »Farvel« forvandler sig
til jublende »Goddag«.
</poetry>
</body>
</text>

<text id="agerskov2022100445">
<head>
    <title>Guds Veje</title>
    <subtitle>Mel.: Befal du dine Veje -</subtitle>
    <firstline>Driv ej for Vind og Vove</firstline>
    <source pages="108-109"/>
    <quality>korrektur1,kilde,side</quality>
</head>
<body>
<poetry>
Driv ej for Vind og Vove
paa Verdens vilde Hav,
men følg de faste Love,
som Gud, vor Fader, gav!
Den Baad maa du vel kende,
som fører frelst i Havn:
tag Roret fast i Hænde
og styr i Herrens Navn!

Æns ikke Verdens Stemme,
hvad Raad den end dig gav,
men aldrig du forglemme
Samvittighedens Krav!
Staa viljestærk i Livet,
vær ren og rank af Sind,
og ikke slap som Sivet,
der svajer for hver Vind!

Gaa trygt ad Herrens Veje,
vær kærlig, god og brav,
med Hjertets Fred i Eje,
med Tillids Støtte-Stav,
saa du til sidst kan sige:
nu er min Gerning gjort,
før mig til Lysets Rige
igennem Dødens Port!
</poetry>
</body>
</text>

<text id="agerskov2021102403">
<head>
    <title>Memento!</title>
    <firstline>Du Travle, som drukner i Livets Larm</firstline>
    <source pages="110-111"/>
    <quality>korrektur1,kilde,side</quality>
</head>
<body>
<poetry>
Du <i>travle</i>, som drukner i Livets Larm
din Lyst, din Fryd og din Jammer,
se ind dog engang i dit eget Bryst,
i dit Hjertes lønlige Kammer!
Du <i>stærke</i>, der er som det store Hav,
hvor tusinde Skibe sejler,
bliv dog engang det stille Vand,
som Himlens Herlighed spejler!

Du <i>kloge</i>, som tumler med Samfundets Nød
og styrer Skæbnernes Veje,
se ind dog engang i dit eget Bryst
og Værn dit dyreste Eje!
Du <i>muntre</i>, der er lig den farende Blæst,
som vidt over Landene føres,
bliv dog engang det stille Vejr,
hvor Faderens Stemme høres!

Thi engang i Afskedens Alvorsstund,
nar Lemmerne maatte segne,
da bliver dit Hav kun en stakkels Pyt,
din Blæst for et Suk at regne.
Og hvis du da aldrig har lyttet til
hin Røst i dit eget Indre,
da bliver der om dig saa mørkt, saa mørkt,
og ingen Stjerner vil tindre.
</poetry>
</body>
</text>

<text id="agerskov2022100447">
<head>
    <title>Legemet, din Aands Tempel</title>
    <firstline>Dengang fjernt fra Lysets Rige</firstline>
    <source pages="112-113"/>
    <quality>korrektur1,kilde,side</quality>
</head>
<body>
<poetry>
Dengang fjernt fra Lysets Rige
ned i Mørket maatte stige
din udødelige Aand:
da blev Legemet dens Tempel,
og det modtog Aandens Stempel
skønt og rent fra Herrens Haand.

Tempelvogter skal du være,
værne om dit Tempels Ære,
værne om dets dyre Skat,
drive bort hver Tempelskænder,
som med smudsig-gridske Hænder
vil dets Rigdom gribe fat.

Ja, dets Vogter skal du være;
lad det Guddomspræget bære
mer og mer, skønt skabt af Muld:
Selv du skal dets Taarne bygge,
selv du skal dets Sale smykke,
saa at Muld kan vorde Guld.

Men naar Slag af Tidens Ure
dumpt forkynde: Templets Mure
nu i Grus skal styrtes om,
gid du da din Gud kan sige:
Se, jeg har i Mørkets Rige
værnet om min Helligdom!
</poetry>
</body>
</text>

<text id="agerskov2022100448">
<head>
    <title>Blomstergaarden</title>
    <firstline>Som roser og Liljer yndigt staar</firstline>
    <source pages="114-115"/>
    <quality>korrektur1,kilde,side</quality>
</head>
<body>
<poetry>
Som Roser og Liljer yndigt staar
under Gartnerens nænsomme Hænder,
saa gror i Hjerternes Blomstergaard
de fejreste Blomster, vi kender,
hvor før der var øde, tomt og trist,
dér planter den Gartner Jesus Krist.

Han hæger og plejer, han planter og saar
alle Blomster, som lysne og gløde,
at snart i Hjerternes Blomstergaard
de straaler i fejreste Grøde;
hvor før der var øde, tomt og trist,
dér planter den Gartner Jesus Krist.

Fra Paradishaven, hvor Blomsterne gro,
ned til Jordens Mørke han kommer,
han bringer os <i>Kærlighed, Haab</i> og <i>Tro</i>,
det er de fejreste Blommer;
med kærligt Sind han planter og saar
dem ind i Hjerternes Blomstergaard.

Saa luk da trøstig den Gartner ind
med Paradisblomsternes Gave,
og lad ham pleje med kærligt Sind
dit Hjertes vildsomme Have,
og gøre den til en Blomstergaard,
hvor alle de fejreste Blomster staar.
</poetry>
</body>
</text>

<text id="agerskov2022100449">
<head>
    <title>Kærlighedens Sang</title>
    <subtitle>Mel. Jeg saa kun tilbage -</subtitle>
    <firstline>Se frem, men ej tilbage! kvad Skjalden engang</firstline>
    <source pages="116-117"/>
    <quality>korrektur1,kilde,side</quality>
</head>
<body>
<poetry>
»Se frem, men ej tilbage!« kvad Skjalden engang,
Se frem og se tilbage! er Livets sande Sang.
Foran os staar <i>Haabet</i> i Regnbufarvers Pragt,
bag ved os sidder <i>Mindet</i> i Hjemmets jævne Dragt.

Se frem, du kække Vandrer! saa klinger Haabets Ord;
men Mindet hvisker stille: Glem aldrig Far og Mor!
Se frem mod Lykkens Lande – aa Vejen er kun kort!
Men Mindet svarer stille: husk dem, der gik bort!

Se frem mod Idealet, der svæver højt i Sky,
men glem ej at søge bag Livets Minder Ly!
Se frem og se tilbage! er Livets eget Bud;
og husk at gøre daglig dit Regnskab op med Gud!

Se frem! men naar du kommer til Vejens bratte Sving,
staa stille og besind dig og se dig omkring!
Bortkast ej Mindebyrden fra Hjemmet paa Jord,
thi da du vorder fremmed, hvor Gud, vor Fader, bor.

Om hist du vil drikke af Kærligheds Flod,
saa glem ej, at hernede din Kærlighed slog Rod!
»Se frem, men ej tilbage!« kvad Skjalden engang.
Se frem og se tilbage! er <i>Kærlighedens Sang</i>.
</poetry>
</body>
</text>

<text id="agerskov2022100450">
<head>
    <title>Hjemmet</title>
    <subtitle>Mel: Flyv ud mit Korn -</subtitle>
    <firstline>Som en usynlig Bølge</firstline>
    <source pages="118-119"/>
    <quality>korrektur1,kilde,side</quality>
</head>
<body>
<poetry>
Som en usynlig Bølge
af Kærlighed vil følge
den langt-bortrejste Mand,
saa glad han tror at skue
her i sin stille Stue
et Glimt af Arnens Lue
hist i det fjerne Land:

Saadan i Mørkets Verden
omstrømmes al vor Færden
af Lys fra Livets Kyst,
af Lys fra Livets Vande
mod Evighedens Strande
i Faderhjemmets Lande,
vor Sjæl til Fred og Trøst.

Thi hist bag hvalte Himle,
bag tusind Stjernevrimle
vor Gud og Fader bor:
og dér er Barndomshjemmet,
hvor Lysets Fryd vi nemmed,
hvor intet er os fremmed
som paa den mørke Jord.

Saa strøm med Bølger milde,
du klare, rene Kilde,
evindeligt herned!
Byd Mørkets Skygger vige,
skænk os fra Lysets Rige
det uudsigelige:
en navnløs Kærlighed!
</poetry>
</body>
</text>

<text id="agerskov2022100451">
<head>
    <title>Morgensang</title>
    <firstline>Dag er Nattens bitre Fjende</firstline>
    <source pages="120-121"/>
    <quality>korrektur1,kilde,side</quality>
</head>
<body>
<poetry>
Dag er Nattens bitre Fjende,
Dag maa Natten overvinde
hver en nyfødt Morgenstund.
Sol er Dagens Vaabenfælle,
se, dens gyldne Straaler vælde
over Hav og By og Lund!

Dag er graa og mat at skue,
naar ej Solens gyldne Lue
straaler fra dens Kongestol.
Den er Lyset, Gløden, Flammen;
Dag og Sol de hører sammen:
Lykke-Dag og Fryde-Sol!

Men hvo satte Solens Lue
hist paa Himlens havblaa Bue
til at være Lysets Bud?
Og hvo maalte Solens Veje,
gav den Gyldenglans i Eje?
Livets Fader, Lysets Gud.

Han er Kraften i det høje,
følger med sit Faderøje
hver en Sjæl fra Pol til Pol.
Han har sejret over Døden,
Han er Lyset, Han er Gløden,
Kærlighedens Flamme-Sol!
</poetry>
</body>
</text>

<text id="agerskov2022100452">
<head>
    <title>Den gyldne Streng</title>
    <firstline>Fra Jord til de høje Himle</firstline>
    <source pages="122-123"/>
    <quality>korrektur1,kilde,side</quality>
</head>
<body>
<poetry>
Fra Jord til de høje Himle
Solstraalernes Strenge gaa;
den lette Brise, den muntre Vind
sin Vise spiller derpaa;
og Tonerne Mennesket fryder,
de Toner kan han forstaa.

Fra Hjertet til Himlenes Himmel
vor Faders Lys-Strenge gaa;
og Mestrenes Mester spiller selv
sin skønne Koral derpaa;
men faa kun hører de Toner,
og færre kan dem forstaa.

Og mangen de spinkle Strenge
med Vilje itu vil slaa;
men er der kun levnet en eneste Streng,
vor Fader vil spille derpaa:
da vil dog en enkelt Tone
af Lys gennem Mørket naa.

Og skal end de tusinde Strenge
paa Lysets Harpe forgaa:
dog <i>evig</i> er Kærligheds gyldne Streng,
som Mesteren spiller paa;
men hvorfor den Streng ej brister,
det kan kun vor Fader forstaa.
</poetry>
</body>
</text>

<text id="agerskov2022100453">
<head>
    <title>Nok!</title>
    <firstline>Den blinde Mængde, den store Flok</firstline>
    <source pages="124"/>
    <quality>korrektur1,kilde,side</quality>
</head>
<body>
<poetry>
Den blinde Mængde, den store Flok
vil aldrig synes, at den fik nok;
den pusler og roder og støver omkring,
men nok fik den aldrig af nogenting.

Den blinde Mængde, den store Flok
vil altid synes, nu har den gjort nok,
gjort nok for fattig, for syg og svag,
gjort <i>mere end nok</i> for Næstens Sag.

Men hine, de faa, som valgtes af Gud
til at føre Hans Kærlighedsbudskab ud,
vil synes, den Løn var mere end nok,
at maatte lede den blinde Flok.

Men aldrig de synes, de gjorde nok,
bliver Ryggen end krum og hvid deres Lok;
thi den, der kæmper for Lysets Sag,
faar <i>aldrig gjort nok</i> - før sin sidste Dag.
</poetry>
</body>
</text>

<text id="agerskov2022100454">
<head>
    <title>Til den sande Lysbringer</title>
    <firstline>Verden er i Kaos</firstline>
    <source pages="125-126"/>
    <quality>korrektur1,kilde,side</quality>
</head>
<body>
<poetry>
Verden er i Kaos,
rundtom ruger Mørket,
brudt af dunkle Flammers
blodig-røde Skin.
Nu er ikke Tid til
ørkesløse Drømme.
Livet kræver Handling,
sæt da Livet ind!

Se, jeg skuer Kristus
komme dig i Møde,
se, han rækker trofast
dig sin Broderhaaand.
Nu vil nyfødt Varme
strømme til dit Hjerte,
Næring vil du suge
af hans lyse Aand.

Bryd da Verdens Kaos,
bring da Verden Orden,
bryd da Verdens Mørke,
bring da Verden Lys!
Lær dens Børn at fatte
Kærlighedens Vælde,
føle deres Ansvars
første Morgengys!

Løft det lyse Vartegn,
Kærlighedens Fakkel,
at den vidt kan sprede
sine Straaler ud!
Lær om Lysets Genvej,
klar og let at finde,
som fra Mørkets Verden
fører ind til Gud!
</poetry>
</body>
</text>

<text id="agerskov2022100455">
<head>
    <title>Nytaarsaften</title>
    <subtitle>
        <line>(Frit efter Tennyson: In memoriam CV.)</line>
        <line>Mel: Et Kors det var -</line>
    </subtitle>
    <firstline>Ring, dybe Klokker, mod den dybe Himmel</firstline>
    <notes>
        <note>Gendigtning af <xref type="translation" poem="tennyson20020225106" />.</note>
    </notes>
    <source pages="127-128"/>
    <quality>korrektur1,kilde,side</quality>
</head>
<body>
<poetry>
Ring, dybe Klokker, mod den dybe Himmel
med Vinterskyers hvide, vilde Vrimmel!
ring, dybe Klokker, førend Nat er leden:
Det gamle Aar er død og vandret heden!

Ring ind det friske ny med Jubelsange!
Ring ud det visne, alt det gamle, trange!
Ring ind det sande, med det Aar der fødes!
Ring ud det falske, med det Aar der dødes!

Ring, dybe Klokker, Sorgen af vort Hjerte
for dem, vi maatte skilles fra med Smerte!
Ring Troskab ind til fælles Værk at fremme!
Ring Tvedragt ud af Sjælens dunkle Gemme!

Ring ud alt Nag og Nid fra svundne Dage,
hver bitter Broderstrid, som staar tilbage!
Ring ædle, gode Tanker ind hos alle,
at hver Mand tør sin Næste Broder kalde!

Ring Synd og Sorger ud, hvor end de dvæle!
Ring Lys og Varme ind i kolde Sjæle!
Ring Hovmods Mørke ud fra Livets Veje!
Ring Kærligheden ind til evig Eje!

Ring ud af Sjælen Sot og Syges Mørke!
Ring ind i Sjælen Lysets Sundheds-Styrke!
Ring ud af Verden Mørkets onde Krige!
Ring ind en evig Fred, et Lysets Rige!
</poetry>
</body>
</text>

<text id="agerskov2022100456">
<head>
    <title>Tilgiv!</title>
    <firstline>O tilgiv hver en Sjæl</firstline>
    <source pages="129-130"/>
    <quality>korrektur1,kilde,side</quality>
</head>
<body>
<poetry>
O tilgiv hver en Sjæl,
som stred imod dig,
som handled utilbørligt
og misforstod dig!
Kun Kærlighedens Magt
har Fred i Eje:
den, som sig selv besejred,
gaar Herrens Veje.

O tilgiv alle dem,
som dig har saaret,
og husk hin gode Mester,
som mest har baaret,
han som den anden Kind
mod Slaget vendte
og aldrig Nag og Ondskab
i Hjertet kendte!

O tilgiv ogsaa ham,
hvem alle hader,
som mest mod os har syndet
og mod vor Fader.
Vor Fader har forladt
hans onde Brøde:
saa vil vel ej med Kulde
<i>du</i> bort ham støde!

Ja, tilgiv hver din Ven
og hver din Fjende:
engang du vil dem alle
som Brødre finde.
Lad ej det blinde Had
og Tvedragt trives:
husk, som du selv tilgiver,
skal dig tilgives!
</poetry>
</body>
</text>

<text id="agerskov2022100457">
<head>
    <title>Bryllupsdigt</title>
    <firstline>I prangende Haver</firstline>
    <source pages="131-134"/>
    <quality>korrektur1,kilde,side</quality>
</head>
<body>
<poetry>
I prangende Haver
nær Menneskers Huse
gror <i>Lidenskabens</i> blodrøde Blomst,
straalende, lokkende,
fyldt af ram Vellugt;
Lidenskabens Blomst,
søgt af Tusinder,
fundet af Tusinder.

Men fjernt i stille, dunkle Skove,
fjernt i stille, grønne Enge
gror <i>Kærlighedens</i> fredfyldte Blomst,
med rene, milde Farver,
med ren, mild Duft;
Kærlighedens Blomst,
søgt af mange,
fundet af faa. –

I unge to,
som tænksomme sidder,
Haand i Haand,
Hjerte mod Hjerte,
hør nu et sælsomt Sagn:

I paradisets Enge
gror en underskøn Blomst,
og dens Navn er <i>Navnløs</i>.
Al Livsalighed
straaler af den
med Glans af tusinde
Aftenhimle;
alle skære Dufte
gemmes i den,
Dufte fra dulgte
Verdeners Aande;
og dens Klokker ringe
med Sfærernes Musik.
Og dens Navn er <i>Navnløs</i>.
søgt af faa,
fundet af ingen.

Men hver Aften
drypper en Draabe,
en livsalig Draabe
af Blomsterdugg,
fra dens himmelske Kalk
ned til den mørke
kolde Jord,
ned i Kærlighedsblomstens Bæger.

Da kvæges de solsvedne Blade,
da mættes de med Farver,
da fyldes de med Duft;
og ved Morgen staar Blomsten
genfødt paa ny,
Kærlighedens fredfyldte Blomst,
fundet af faa,
søgt af mange.

Men hver Aften
i de prangende Haver
nær Menneskers Huse,
dér rives og ruskes
i Lidenskabens blodrøde Blomst,
dér trampes og søles
dens blødende Blade,
Lidenskabens Blomst,
søgt af Tusinder,
fundet af Tusinder,
skændet af Tusinder.

For eder, I to,
som tænksomme sidder,
Haand i Haand,
Hjerte mod Hjerte,
har jeg med skælvende,
tøvende Hænder
et kortvarigt Nu
draget Forhænget bort
for Livets <i>inderste Løndom</i>.
- - - - - -
Lyt til mine Ord,
tyd deres Tale!
</poetry>
</body>
</text>

<text id="agerskov2022100458">
<head>
    <title>Kirken</title>
    <firstline>Luk op, luk op det Kirkehus</firstline>
    <source pages="135-136"/>
    <quality>korrektur1,kilde,side</quality>
</head>
<body>
<poetry>
Luk op, luk op det Kirkehus
til trøst for bange Sjæle,
at frit i Herrens Helligdom
de kan med Herren dvæle,
at frit de tale kan med Gud,
naar Hjertet bange længes:
luk op, luk op det Kirkehus,
det bør ret aldrig stænges!

Thi den, som sidder kold og skræmt,
naar Orglets Vælde bruser,
tidt nemmer Herrens Hjerte-Røst,
naar sagte den hensuser;
og den, paa hvem en Prækens Glød
og Kraft vil gaa til Spilde,
formaar at tale med sin Gud
i Kirkens dybe Stille.

Luk op, luk op vort gamle Hus,
hvor Slægters Minder dvæle,
og lad det blive til et Hjem
for Nutids stille Sjæle,
hvor frit de tale kan med Gud,
naar Hjertet bange længes:
luk op, luk op vort gamle Hus,
det bør ret aldrig stænges!
</poetry>
</body>
</text>

</content>
</section> <!-- Fjerde Del -->

</workbody>
</kalliopework>

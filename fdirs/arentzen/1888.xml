<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1888" author="arentzen" status="complete" type="poetry">
<workhead>
    <title>Nogle Digte</title>
    <year>1888</year>
    <notes>
        <note>Teksten følger Kristian Arentzen: <i>Nogle Digte</i>, I. H. Schubothes Boghandel, Kbh., 1888.</note>
        <note>Stavemåde og tegnsætning følger samvittighedsfuldt originaludgaven, kun åbenbare fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse.</note>
    </notes>
    <pictures>
        <picture src="1888-p2.jpg">Forsiden til <i>Nogle Digte</i> (1888).</picture>
        <picture src="1888-p1.jpg">Titelbladet lyder ,,Nogle Digte / fra / yngre og ældre Dage / af / Kristian Arentzen. // Afsluttende Udgave. // Kjøbenhavn. / Forlagt af I. H. Schubothes Boghandel. / Græbes Bogtrykkeri. / 1888.''</picture>
    </pictures>
    <source facsimile="115308040232_color" facsimile-pages-num="324" facsimile-pages-offset="16">Kristian Arentzen: <i>Nogle Digte</i>, I. H. Schubothes Boghandel, Kbh., 1888.</source>
</workhead>
<workbody>

<poem id="arentzen2019011201" variant="arentzen2019010633">
<head>
    <title>Tilegnelse</title>
    <firstline>Den sande Ungdom vier jeg min Sang</firstline>
    <source pages="1"/>
    <quality>korrektur1,kilde,side</quality>
</head>
<body>
Den sande Ungdom vier jeg min Sang,
der under dristig Kamp for Idealet,
naar Modet høiest steg og dybest daled,
fra Sjælen strømmed med bevæget Klang -

en Ungdom, der ei sorgløs gynger hen,
letsindig sværmende, ad Verdensstrømmen,
men sætter Livet ind for Ungdomsdrømmen
og kæmper fremad for at vorde Mænd -

en Ungdom, der ei, gammelklog og kold,
ad Idealet som en Daarskab smiler,
men glad, som til en Dands, i Striden iler
og slipper, selv i Døden, ei sit Skjold -

den sande Ungdom, ikke den af Aar,
den evige, der fældes ei af Tiden,
men voxer, styrkes, luttres gjennem Striden
og endnu blusser under hvide Haar.
</body>
</poem>

<poem id="arentzen2019011202" variant="arentzen2019010632">
<head>
    <title>Opad!</title>
    <firstline>Jeg stiger, og jeg stiger</firstline>
    <source pages="2-3"/>
    <quality>korrektur1,kilde,side</quality>
</head>
<body>
Jeg stiger, og jeg stiger
ad Bjergets Side op;
jeg higer, og jeg higer
imod den høie Top.

Med magisk Skjær den blinker
i lyse Straalers Dands,
og underfuldt den vinker
i Ætherhavets Glands.

Den skarpe Klippe skærer
tilblods min trætte Fod,
men fremad rask mig bærer
mit kjække Ungdomsmod.

Paa steile Fjeldeskrænter
er Veien tung og trang,
men nyfødt Mod jeg henter
i frisk og freidig Sang.

Og naaer jeg ikke Tinden
og vinder ei saa vidt,
men segner mat forinden -
jeg har dog ærlig stridt.

Jeg har dog opad kæmpet
i høi og dristig Gang.
Jeg har dog ned ei dæmpet
min Længsel og min Trang:

mit Hoved glad at dukke
i Ætherhavets Glands,
min Pande stolt at vugge
i lyse Straalers Dands.
</body>
</poem>

<poem id="arentzen2019011203" variant="arentzen2019010606">
<head>
    <title>Træet</title>
    <firstline>Hvor ofte har jeg dog stirret</firstline>
    <source pages="4"/>
    <quality>korrektur1,kilde,side</quality>
</head>
<body>
Hvor ofte har jeg dog stirret
paa Dig, Du stolte Træ!
Hvor ofte har jeg ei hvilet
drømmende i dit Læ!

Hver Gang jeg paa Dig stirrer,
røres min Tanke sært.
Som et Symbol paa Stræben
blev Du mit Hjerte kjært.

Med Roden staaer Du fængslet
altid paa samme Plet,
i Stammen higer Du opad,
Kronen gynger sig let.

Billed paa Menneskebarnet
med den rastløse Aand -
Evighedsgenien, fængslet
dybt i Materiens Baand.

Kjækt vi som Træets Krone
stræbe mod Solens Guld -
ak, men Foden er lænket
dybt i det sorte Muld!
</body>
</poem>

<poem id="arentzen2019011204">
<head>
    <title>I Stjerneskjær</title>
    <firstline>Træt af Dagens Møie</firstline>
    <source pages="5-6"/>
    <quality>korrektur1,kilde,side</quality>
</head>
<body>
Træt af Dagens Møie,
træt af Dagens Hede,
som mig holder nede,
opad mod det Høie
løfter sig mit Øie.

Ud mit stille Kammer
ensomt, lønligt vender
mod den store Have
med de Dødes Grave,
hvor al Jordens Jammer
under Tuen ender.

Op jeg Vindvet lukker.
Natten er saa stille,
mørke Skyer drive,
frem iblandt dem dukker
Maanens blege Skive,
Himlens Stjerner spille.

Over Livets Brusen
imod Dødens Strande,
over Stormes Susen
paa de dunkle Vande,
medens Jorden viger,
opad, op jeg stiger
imod Fredens Lande.

Dristig som Titanen
Støvets Ætling svæver
mod den høie Himmel,
medens Hjertet bæver -
Evighedens Anen
griber ham med Svimmel.

Ned fra Himmelbuen
henter jeg mig Luen,
der med Lyset, Varmen
kraftigt fylder Barmen
og til Verdensstriden
styrker Promethiden.
</body>
</poem>

<poem id="arentzen2019011205" variant="arentzen2018022826">
<head>
    <title>Paa Vandring</title>
    <firstline>Jeg sad mig træt, jeg sad mig sløv -</firstline>
    <source pages="7-9"/>
    <quality>korrektur1,kilde,side</quality>
</head>
<body>
Jeg sad mig træt, jeg sad mig sløv -
Forandring!
Derude blandt de grønne Løv
jeg ryster af det lærde Støv -
Paa Vandring!

Fra Leiet op i Morgengry
jeg springer
og synes mig som født paany:
af Svalesang i høien Sky
det klinger.

I Søvnens Arm den store Stad
end hviler,
mens fra de høie Huses Rad
saa frank og fri, saa let og glad
jeg iler.

Vær hilset, Sund, i Havfrudands
mod Stranden!
Du smiler mildt i Solens Glands
med Skummets hvide Perlekrands
om Panden.

O høie, lyse Bøgelund
Godmorgen!
I denne Tempelhvælvings Rund
forglemmer Sjælen, stærk og sund,
al Sorgen.

Jeg kravler op paa Banken steil
ved Vandet.
Se Baaden med de røde Seil,
der piler henad Søens Speil
mod Landet!

Til Fiskerlejet Veien gaaer,
hvor Garnet
til Tørring langsmed Kyslen staaer,
og Grisen en Tagfat sig faaer
med Barnet.

Og nu farvel, Du friske Strand!
Forandring!
Jeg vender Ryggen Dig paastand,
thi nu gaaer lystig ind i Land
min Vandring.

Et andet Hav sig høiner her
med Vover:
det gule korn i Straaleskjær
og Lærkekvidder fjern og nær
derover.

Den vævre Sommerfugl saa glad
sig hæver.
Smukt som et lille Blomsterblad
paa Luftens Strøm, i Solens Bad
den svæver.

Fra Middagshimlen uden Sky
det brænder.
Forgjæves sukker jeg om Ly
og mod den lille Bondeby
mig vender.

Idyllisk disse Tag af Straa
mig vinke,
som Storken hygger Rede paa,
mens nedenfor Pioner staae
og blinke.

Fra Brønd mig henter Pigen Vand
med Tække,
som hist i Oldtids Østerland
ved Palmen under Solens Brand
Rebekke.

... Sig Solen nedad alt mod Vest
bevæger.
Hav Tak, Natur, for denne Fest,
jeg feired ved dit Bord som Gjæst -
det kvæger!
</body>
</poem>

<poem id="arentzen2019011206" variant="arentzen2019010610">
<head>
    <title>O var jeg en Skipper!</title>
    <firstline>O var jeg en Skipper med Hatten blank</firstline>
    <source pages="10-11"/>
    <quality>korrektur1,kilde,side</quality>
</head>
<body>
O var jeg en Skipper med Hatten blank,
o var Du en Kvinde fri og frank,
saa sagde vi flux Farvel
til Nordens Kulde og Nordens Nat,
hvor mellem Beaumonden, slikket og sat,
man kjeder sig rent ihjel.

Saa heised vi Seil i høien Raa
og fløi afsted paa de Bølger blaa,
hvor Alting er frisk og frit.
Det brusende Hav, den susende Vind,
de luftede ud vort unge Sind,
og Vrøvlet bleve vi kvit.

Vi seilede ned, hvor den stolte Sol
har reist sin straalende Kongestol,
til Syd, hvor Druerne groe.
<w>Der</w> skulde vi favnes og favnes igjen,
<w>der</w> skulde vi sødt sværme Livet hen,
Maria, det kan Du troe!

Jeg er ingen Skipper med Hatten blank,
Du er ingen Kvinde fri og frank;
thi sige vi ei Farvel,
til alt vort gamle Vrøvl og Besvær.
O nei, mellem Onklers og Tanters Hær
vi kjede os - pænt - ihjel.
</body>
</poem>

<poem id="arentzen2019011207" variant="arentzen2019010628">
<head>
    <title>Skyfuld Himmel</title>
    <firstline>Skyer paa Himlen sig taarne</firstline>
    <source pages="12-13"/>
    <quality>korrektur1,kilde,side</quality>
</head>
<body>
Skyer paa Himlen sig taarne
i sær, fantastisk Strid.
Af Stormen fremad baarne,
flyve de hid og did.

Hvorhen jeg vender mit Øie
op imod Lysets Hjem,
de vælte sig, sorte, høie,
ustandseligt fremad, frem.

Min Tanke sig forvirrer,
grublende, tung og mørk,
medens jeg opad stirrer
ud i den uhyre Ørk.

Dog hisset, hisset jeg skuer
en lille blaanende Plet!
Som en Oases Tuer
hviler den, smilende, let.

Til den min veivilde Tanke
haabende, klynge sig kan
som til den svage Planke
en stakkels skibbrudden Mand.

O Blaa paa den mørke Himmel,
Hjertet hilser Dig glad.
Du svæver blandt Skyers Vrimmel
som Duen med Olieblad.

Lysets evige Banner
folder Du kjærligt ud,
som Tegn fraoven Du stander
og bringer det trøstende Bud:

at Solen atter skal stige
og mægtigt straalende staae,
Tungsinds-Skyerne vige,
og Himlen igjen blive blaa.
</body>
</poem>

<poem id="arentzen2019011208" variant="arentzen2019010630">
<head>
    <title>Tjørnehækken</title>
    <firstline>Naar ud i den dejlige Sommer Du gaaer</firstline>
    <source pages="14"/>
    <quality>korrektur1,kilde,side</quality>
</head>
<body>
Naar ud i den dejlige Sommer Du gaaer,
med sød Forundring din Gang Du standser:
langs Veien, hvor Tjørnehækken staaer
og strækker ud sine skarpe Landser,
Du skuer, og troer knap dit eget Øie,
imellem Tornene smidigt sig bøie
og vinde sig frem, saa her og saa der,
af fine Konvolvler en talløs Hær -
et blomstrende Løvtag Tornene krandser.

Og ud af Tornebusken til Dig,
som fordum til Moses, Herren taler:
«Naar skarpe Torne spærre din Vei,
og dybt Du saares af Livets Kvaler,
da synke Du hen ei, modløs og mat -
fremad, opad ved Dag og ved Nat!
som Konvolvlen med Klokkeblomsterne hvide
sig hæver høit mellem Tornene stride
og frisk og smilende over dem daler.
</body>
</poem>

<poem id="arentzen2019011209" variant="arentzen2019011114">
<head>
    <title>Sjældens Kalden</title>
    <firstline>Naar ned i Vinens dunkle Lethestrøm</firstline>
    <source pages="15"/>
    <quality>korrektur1,kilde,side</quality>
</head>
<body>
Naar ned i Vinens dunkle Lethestrøm
jeg sænke vil mit Hjertes dybe Savn,
da hører jeg en Hvisken, stille, øm -
det er min Sjæl, som kalder paa mit Navn.

Naar vildt jeg higer efter Elskovs Lyst
Læbe mod Læbe i en Kvindes Favn,
da hører jeg den samme blide Røst -
det er min Sjæl, som kalder paa mit Navn.

Ja, hvergang jeg i Livets Bølgekast
mod skjulte Klipper styre vil min Stavn,
en Stemme hvisker, kjærlig, og dog fast -
det er min Sjæl, som kalder paa mit Navn.

Saa dreier atter jeg min Skudes Ror
og styrer fremad mod den fjerne Havn.
Jeg lytter gjennem Stormens vilde Kor
efter min Sjæl, som kalder paa mit Navn.
</body>
</poem>

<poem id="arentzen2019011210" variant="arentzen2019010614">
<head>
    <title>Nattevandring</title>
    <firstline>Jeg iler mod Døren og griber min Hat</firstline>
    <source pages="16-17"/>
    <quality>korrektur1,kilde,side</quality>
</head>
<body>
Jeg iler mod Døren og griber min Hat,
jeg siger dem Alle saa venligt Godnat,
men Hjertet vil briste.
De jublede høit i ungdommelig Lyst,
og jeg trængte til Stilhed, trængte til Trøst -
ak, Ingen det vidste!

Paa Gaden er tyst som i Gravenes Bo,
og Vægteren slumrer i Skuret i Ro,
mens Stjernerne spille.
Og Taarerne strømme og væde min Kind,
mens jeg, kæmpende mod den bidende Vind,
forbløder mig stille.

Histhenne er Lyset endnu ikke slukt.
O hør, hvor dog Tonerne vugge sig smukt,
vemodige, bløde!
Det er, som de bragte mig Hilsen og Bud,
som mildt de forjætted, at Kjærligheds Gud
ei vil mig forstøde.

Der sidder hun inde bag røden Gardin,
hun sidder saa ung og saa faur og saa fin,
hos Søster og Moder.
O sad jeg paa Skammelen ved hendes Fod,
o trøsted hun mig og opreiste mit Mod -
var jeg hendes Broder!

Jeg vilde ved Arnens fortrolige Skin
fortælle om dette forvildede Sind,
der frister og daarer.
Da skulde hver uren og vanhellig Lyst,
der knuger mit Hjerte og tynger mit Bryst,
jeg drukne i Taarer.

Og kjærligt hun faae mig i Øinene ind,
mens Haaret hun strøg fra den brændende Kind,
med Haanden, den bløde.
Saa taled hun sødt vederkvægende Ord,
og Himmelen dalede stille til Jord
i Sjælenes Møde.

Og Smilene dukked af Taarernes Hav;
og Engelen sad ved den opbrudte Grav,
bortviftende Klage.
... Nu Tonerne tie, hun Stuen forlod.
Med drømmende Tanke paa Gaden jeg stod
i Mørket tilbage.
</body>
</poem>

<poem id="arentzen2019011211" variant="arentzen2019010618">
<head>
    <title>Sommerfuglen</title>
    <firstline>Jeg ligger i Gadens Feieskarn</firstline>
    <source pages="18-19"/>
    <quality>korrektur1,kilde,side</quality>
</head>
<body>
Jeg ligger i Gadens Feieskarn
og brudt er min gode Vinge.
Jeg kan ikke mer, som et lystigt Barn,
i glade Dandse mig svinge.

Min Vugge stod ved den klare Aa -
idyllisk var rundtom Scenen.
Jeg drømte ei om, at jeg skulde forgaae
i Dyndet ved Rendestenen.

Afstreifet er det Blomsterstøv,
min lette Vinge har baaret.
Jeg henslængt er, som et vissent Løv
af Blæsten om Efteraaret.

Du duftende vilde Rosenbusk,
hvorpaa jeg saa tidt har mig vugget -
mellem taarnhøie Mure, i Regn og Rusk
jeg sender Dig Afskedssukket.

Jeg forvilded mig ind i den store By
med alle de stolte Paladser.
Der er ikke Redning, der er ikke Ly
mellem de stenhaarde Masser.

O Kløvermark, o Duft af Hø,
O Lærkesang over Kornet,
Solstraaledands paa den stille Sø
og Skoven og Jægerhornet!

Saa skal jeg ikke udaande min Sjæl
mellem de grønne Tuer!
Træd mig ihjel med Eders Hæl,
I fine Herrer og Fruer!

Træd mig ihjel, gjør Pinen kort -
jeg har længe nok ligget og hivet!
Vingestøvet er veiret bort
og Døden bedre end Livet!
</body>
</poem>

<poem id="arentzen2019011212" variant="arentzen2019010615">
<head>
    <title>Paa Landet</title>
    <firstline>Af alle Fuglenes deilige Sang</firstline>
    <source pages="20"/>
    <quality>korrektur1,kilde,side</quality>
</head>
<body>
Af alle Fuglenes deilige Sang,
af alle Blomster, som dufte,
af Kløveret paa den danske Vang,
hvor Sommervindene lufte,
jeg sendte saa gjerne, om det kunde ske,
en dygtig Portion, for at lade Jer se,
hvor godt man har det paa Landet.

<w>Der</w> straaler det Øie saa mildt og glad,
hvis Glands alt næsten var slukket,
og Kinden rødmer som Rosens Blad,
og Sangen afløser Sukket.
De lyse Skove, det straatakte Hus,
den stille Sø og Bækkenes Sus
gjør Livet herligt paa Landet.

Ja, kom I herud, I gamle To!
I bleve paany nyst unge
og dandsed omkring og græd og lo
og sladdred med Stærens Tunge.
Naar Solen gaaer ned i Rosenrødt,
saa bliver Ens Sind saa underlig blødt,
Man takker sin Gud for Landet.
</body>
</poem>

<poem id="arentzen2019011213" variant="arentzen2018022822">
<head>
    <title>Ved Bækken</title>
    <firstline>Om Vinteren Stuen</firstline>
    <source pages="21-23"/>
    <quality>korrektur1,kilde,side</quality>
</head>
<body>
Om Vinteren Stuen
og Kakkelovnsluen,
der spiller paa Gulvet med hyggeligt Skjær!
Naar Sneen derude
slaaer ind imod Rude
et Hjem og en Arne maa tækkes Enhver.

Naar Vaar og naar Sommer
med Blomsterne kommer,
og Drosselen fløiter sin jublende Sang,
naar Bøgene suse,
og Bølgerne bruse -
ja saa bliver Stuen os Alle for trang.

Som Fuglenes Skare
vi lystigen fare
omkring i den nyfødte friske Natur.
At boltres i Græsset,
at kjøre paa Læsset,
det er noget Andet end spærres i Bur.

Jeg ligger bag Hækken
og stirrer paa Bækken,
der risler og risler i Solstraaleglands.
Hvor Bølgerne tindre,
rundtom i det Mindre
en Verden sig rører i cirklende Dands.

Desværre min Evne
ei mægter at nævne
dem alle, der færdes paa Straa som bag Siv,
der løbe paa Vandet,
der kravle paa Landet -
men glad jeg dog ser paa det brogede Liv.

En Guldsmed sig svinger
paa straalende Vinger,
den «demoiselle» jo kaldes bag Rhin.
En Franskmand, en ægte -
det kan man ei nægte -
er altid saa høflig og mageløs fin.

Opmærksomhed kræver
den kløgtige Væver,
der spinder af Bugen sit kunstige Spind
og hefter det oppe
paa Straaenes Toppe,
hvor sagte det vugges af Sommerens Vind.

Det dybt mig bedrøver,
at det er en Røver,
som Fluer bestandig i Hovedet har.
Desværre har Nettet,
han listigen fletted,
besnæret saa mangen en troskyldig Nar.

Sig speiler i Livet
paa Straaet, bag Sivet
vor Menneskeidræt i Stort som i Smaat.
Se, det var Moralen -
nu slutter jeg Talen;
thi Prækener kjede, det veed jeg jo godt.

Klam falder alt Duggen.
Hør Nattergalklukken!
Jeg vandrer ad Skovstien hjemad i Kvæld.
Det suser i Skoven,
det bruser fra Voven:
«Ja, Dagen var deilig! Godnat og sovvel!»
</body>
</poem>

<poem id="arentzen2019011214" variant="arentzen2019010629">
<head>
    <title>Opraab</title>
    <firstline>O hør ikke paa det daarlige Ord</firstline>
    <source pages="24"/>
    <quality>korrektur1,kilde,side</quality>
</head>
<body>
O hør ikke paa det daarlige Ord,
som de præke for Dig saa gjerne,
at Ideens Magt over Himmel og Jord
er Drøm af en Digterhjerne.

Staa surret til Masten, Odysseus lig,
ved Sirenesangen fra Dybet,
der lokker Dig med dæmonisk Svig
for at drage Dig ned til Krybet.

O slip ei modløs dit gode Ror
paa Livets vildene Strømme,
men følg de ledende Stjerners Kor
og tro paa din Ungdoms Drømme.

O lyt til din Genius dybt i dit Bryst
og Pallas Athene, den høie!
De føre Dig hjem til Hvilens Lyst
efter den tungeste Møie.
</body>
</poem>

<poem id="arentzen2019011215">
<head>
    <title>Digter-Ensomhed</title>
    <firstline>Stolte Herrer, muntre Damer!</firstline>
    <source pages="25-26"/>
    <quality>korrektur1,kilde,side</quality>
</head>
<body>
Stolte Herrer, muntre Damer!
slet vi passe for hverandre.
Gaa med Strømmen I tilhøire,
saa vil jeg tilvenstre vandre -

ensom paa de stille Veie,
ensom paa de trange Stier,
fremad, fremad imod Maalet,
Sjælen fuld af Melodier.

Naar saa paa min Vei jeg møder
En, som længes, En, som lider,
En, som i de vaagne Nætter
Aandens tunge Kampe strider -

ham jeg hilse vil som Broder,
ham jeg til mit Bryst vil trykke,
og med ham jeg kjærlig deler
fælles Sorg og fælles Lykke.

Naar jeg træffer paa min Vandring
en af disse Kvinder milde,
der i Verdens vide Ørken
tørster efter Livets Kilde -

dybt jeg bøier mig for hende;
thi jeg veed, at Kvindelæben
med en hellig høi Begeistring
jubler til hver dristig Stræben.

Kunde ret jeg ud kun synge,
hvad sig dybt i Hjertet dølger!
Ak, men svagt i Sandet pibler
ofte Sangens klare Bølger!

Kling dog, kling dog, mine Toner,
om end brudte kun og svage,
kling som Udtryk for min Jubel,
kling som Udtryk for min Klage!

Der er endnu varme Hjerter,
stærke Mænd og bløde Kvinder -
Sangen fra det varme Hjerte
sagtens vel et Ekko finder.
</body>
</poem>

<poem id="arentzen2019011216" variant="arentzen2019010631">
<head>
    <title>Brændevinsbrænderens Ko</title>
    <firstline>Jeg hører Koen brøle</firstline>
    <source pages="27-28"/>
    <quality>korrektur1,kilde,side</quality>
</head>
<body>
Jeg hører Koen brøle
i Brændevinsbrænderens Gaard,
og trods mit lærde Hoved,
Hjertet høiere slaaer.

Jeg drømmer om Barndomshjemmet
og om den røde Ko
og Kalven, hvormed jeg leged,
medens jeg lystigt lo.

Jeg sidder høit under Taget
nærved Stjernernes Kor -
ak, og dog maa jeg længes
efter den lave Jord,

efter de grønne Marker,
efter den rindende Aa,
efter de vilde Roser
og Sommerfuglene smaa!

Jeg sidder blandt Oldtids Vise
Ideens Himmel nær -
Bondekonen ved Ledet
var mig fast ligesaa kjær!

Storken paa Kirketaget
dukker op i mit Sind,
Trofast i Tøndehuset,
Kornet i Sommervind.

Skjæget er tykt paa Kinden,
jeg er alvorlig og klog -
ak, og bort dog som Drengen,
længes jeg kan fra min Bog

ud til min Faders Vænge
med Høets kryddrede Duft,
ud til den blissede Fole,
ud i den friskere Luft!

Ingen jeg tør lade mærke,
hvordan mit Hjerte slaaer,
hvergang at Koen brøler
i Brændevinsbrænderens Gaard.

Ak, for en lærd Magister
Skammen er altfor slem,
at saadan En paa Fire
faaer ham fra sine Fem!
</body>
</poem>

<poem id="arentzen2019011217" variant="arentzen2019010616">
<head>
    <title>Den døve Musiker</title>
    <firstline>Han sad ved Klaveret med henrykt Aand</firstline>
    <source pages="29-30"/>
    <quality>korrektur1,kilde,side</quality>
</head>
<body>
Han sad ved Klaveret med henrykt Aand,
Ansigtet straaled fornøiet.
Henad Tangenterne fløi hans Haand,
Flammer skøde fra Øiet.

Han spilled, begeistret, i salig Ro,
mens Larmen omkring ham surred.
Ungdommen skjelmsk i Krogene lo -
Strengene klappred og skurred.

Det gamle Klaver var rent forstemt;
men i Harmoniens Rige
han svævede - Alt omkring ham var glemt -
paa Tonernes Jakobsstige.

Døv var den Gamle, den skurrende Klang
kunde han ikke høre.
Salige Toner, himmelsk Sang
lød for hans indre Øre.

... Taus jeg stod med bevæget Sjæl,
og Tankerne bleve bløde.
Mig tyktes, et Billed af mig selv
traadte mig her imøde.

Tonerne klinge høit i mit Bryst;
drømmende Haab og Længsel,
smeltende Vemod, jublende Lyst
ville forløses af Fængsel.

Men naar jeg saa i begeistrede Ord
tolker, hvad Brystet gjemte
hører jeg rundtom et kritisk Kor -
Strengene vare forstemte.

Dybt i mit Hjertes dunkle Gjem
klinge Tonerne milde;
men naar de træde for Lyset frem
skurre de, sære og vilde.
</body>
</poem>

<poem id="arentzen2019011218" variant="arentzen2018022834">
<head>
    <title>Du skal vandre ved Strand!</title>
    <firstline>Du skal vandre ved Strand, ved den vildene Strand</firstline>
    <source pages="31-32"/>
    <quality>korrektur1,kilde,side</quality>
</head>
<body>
Du skal vandre ved Strand, ved den vildene Strand,
naar Hjertet uroligt banker.
Som Maager, der flagre henover Vand,
Du sende dine kæmpende Tanker.

Den langlige Bølge med skumklædt Top
høitbrusende fremad ruller
og skyller ad Strandens Stene op
og viger tilbage med Bulder.

Den næste kommer med stormende Hast,
den tredie, den fjerde følger.
Det er som et Bryst, der uden Rast,
bevæget, bølger og bølger.

Det urolige Hav, den urolige Hu,
beslægtede, møde hinanden.
En dunkel Gjenlyd af hemmelig Gru
besvarer dit Suk ved Stranden.

Thi gaa langs Havet din ensomme Vei,
naar Sjælen vaander sig bange;
og Du skal lytte forgjæves ei
til Bølgernes Vuggesange.

Ja, lad din Aand paa sin vilde Flugt
som Maagen paa Bølgen sig vugge -
dit Menneskesuk opløse sig smukt
i hele Skabningens Sukke!
</body>
</poem>

<poem id="arentzen2019011219" variant="arentzen2018022806">
<head>
    <title>Digteren og Musen</title>
    <firstline>Deilige Mø, om hvis Hoved sig flokker</firstline>
    <source pages="33-35"/>
    <quality>korrektur1,kilde,side</quality>
</head>
<body>
<nonum><center><w>Digteren:</w></center></nonum>

Deilige Mø, om hvis Hoved sig flokker
ringlende Lokker
yndigt i Dands,
mens i dit Blik, som i Havdybets Strømme,
straalende drømme
Jordens og Himmelens Glands.

Du, fra hvis Pande, som dristigt sig buer,
Genien skuer
tankefuld, mild.
Du, ved hvis Barm, der sig svulmende hæver,
Digteren bæver
sødt i Begeistringens Ild.

Du, som, saalangt jeg kan mindes tilbage
tidligste Dage,
henrev mig ømt!
Favnen Du aabned, Kysset mig brændte,
flammed og tændte -
ak, hvad har ikke jeg drømt!

... Alt er forbi, og med Hovedet bøiet,
Taarer i Øiet,
sidder jeg bleg.
Ned er jeg styrtet, og Vingen er stækket,
lammet og knækket -
Drømmen, den troløse, veg.

Vild har jeg faret og vaagner forfærdet.
Flammende Sværdet
spærrer min Vei.
Paradishaven er stænget og lukket,
Taaren og Sukket
vinder tilbage den ei.

Derfor, o Muse, Du brat mig forlade!
Glad, til de Glade
drage Du hen!
Lad mig med mørke, tungsindige Miner
mellem Ruiner
ensom kun sidde igjen.

Krandsen af Laurbær! - Ak, Fantasier,
tier, o tier,
med Eders Sang!
Lær mig at nøies, ydmyg i Sinde,
blot en Kjærminde
Gravhøien smykker engang!


<nonum><center><w>Musen:</w></center></nonum>

Nu ved mit Bryst Du har udøst din Klage
Modløse, Svage!
lyt til mit Ord.
Har Du ei skuet paa Himlen, den dunkle,
Regnbuen funkle
straalende, farverig, stor?

Netop igjennem de sortnende Skyer
Livet fornyer
Taarernes Regn.
Netop i Mørket, som over Dig svæver,
sittrende, bæver
Pagtens det hellige Tegn.

Tvivlende Daare, hvi vil Du forsage?
Udaand din Klage,
sjælfuld og fri!
Fremad og opad at kæmpe for Krandsen!
Kun Dissonansen
føder en stor Harmoni.

Troer Du, at ikkun ved Spøg og ved Latter
Himmelens Datter
daler til Jord?
Aanden, som sukker, og Taaren, som blinker,
stærkere vinker
Musernes hellige Kor.
</body>
</poem>

<section level="2">
<head>
    <title>En Islandsfart</title>
</head>
<content>

<poem id="arentzen2019011220" variant="arentzen2019010622">
<head>
    <title><num>I.</num>Paa Fjeldheden</title>
    <toctitle><num>I.</num>Paa Fjeldheden</toctitle>
    <indextitle>Paa Fjeldheden</indextitle>
    <linktitle>Paa Fjeldheden</linktitle>
    <firstline>Sig nøgen Heden strækker</firstline>
    <source pages="36-39"/>
    <quality>korrektur1,kilde,side</quality>
</head>
<body>
Sig nøgen Heden strækker
saa langt mit Øie naaer;
kun Sten paa Sten den Rækker,
hvor Hestehoven gaaer.

Paa bratte, grønne Hlider
knap Faaret græsse kan,
nedad de steile Sider
sig styrter Bækkens Vand.

Imellem øde Fjelde
sig strækker vidt en Sø.
Her throner i sin Vælde
vort Nordens mørke Mø.

Rimkronen om sin Pande
og Taageslør om Kind,
hun stirrer over Lande
i Nordlysflammers Skin.

En lille Blomst jeg øiner
med blege Farveskjær
paa Stenen, som sig hviner
ved mine Fødder her.

Saa vild er rundtom Scenen,
saa øde, saa forladt -
dog dufter selv fra Stenen
en Blomst i Nordens Nat!

En ensom Sangfugl sidder
paa Kæmpedyssen hist
og sender ud sin Kvidder
saa monoton og trist.

Mig tykkes, svundne Dage
faae Liv ved Fuglens Sang.
En gammel blodig Sage
jeg hører i dens Klang.

«De stærke Sværde bede
og haardt mod Skjoldet slog,
den vældige Thord Hrede
Sørle den stærke vog.

Henover Heltens Bene
med Skrigen Ravnen fløi.
Dybt under Bankens Stene
blev Sørle lagt i Høi.»

Jeg Egnens Fylgie skuer
forvist i Fugleham.
Nu svang i lette Buer
den sig mod Fjeldets Kam.

... Min Sjæl sig stille vugger
i Hedens Poesi,
en Taare Øiet dugger
i blid Melankoli.

Med Smil i Ensomheden
jeg mindes Verdens Larm,
paa Englevinger Freden
sig sænker i min Barm.

Tog i den vilde Vrimmel
Du Skade paa din Sjæl,
sank dine Drømmes Himmel,
og tabte Du Dig selv -

o disse stille Fjelde
vil mildt Dig skjænke Trøst!
O saligt taus at helde
sig til Naturens Bryst!

I Moderarme ømme
den Sorgen dysser hen,
og dine bedste Drømme
Du drømmer her igjen.

Fjernt fra den travle Færden,
omsust af Nordenvind,
en ny og bedre Verden
i Sjælen drager ind.
</body>
</poem>

<poem id="arentzen2019011221" variant="arentzen2019010623">
<head>
    <title><num>II.</num>I Dalen</title>
    <toctitle><num>II.</num>I Dalen</toctitle>
    <indextitle>I Dalen</indextitle>
    <linktitle>I Dalen</linktitle>
    <firstline>I Sommeraftnen, den svale -</firstline>
    <source pages="39-40"/>
    <quality>korrektur1,kilde,side</quality>
</head>
<body>
I Sommeraftnen, den svale -
Solen bag Fjeldet gaaer -
ved Gaarden dybt i Dale
ensom og taus jeg staaer.

Huset af Tørv og Stene
med sit Grønsværs Tag
smiler vemodig ene
i den synkende Dag.

Mod gyldne Skyer, som svæve
paa Himlen i sagte Flugt,
Røgens Kruser sig hæve
fra Arnen hyggelig smukt.

Ved Aaen, som slynger sig rolig
gjennem den stille Natur,
efter Foreller trolig
sidder en Pilt paa Lur.

Smukke skraanende Hlider
i deres grønne Dragt
holde til begge Sider
om Gaarden i Dalen Vagt.

Paa Engen Karle og Piger
slaae Hø i den klare Luft,
sødt mig imøde stiger
dets friske, kryddrede Duft.

En lille Fugl sin Trille
slaaer saa underlig øm.
Tankerne blive stille,
og Sjælen synker i Drøm.
</body>
</poem>

<poem id="arentzen2019011222" variant="arentzen2019010624">
<head>
    <title><num>III.</num>Gjensyn</title>
    <toctitle><num>III.</num>Gjensyn</toctitle>
    <indextitle>Gjensyn</indextitle>
    <linktitle>Gjensyn</linktitle>
    <firstline>Saa skal jeg nu atter skue</firstline>
    <source pages="40-44"/>
    <quality>korrektur1,kilde,side</quality>
</head>
<body>
<nonum><center><b>1.</b></center></nonum>

Saa skal jeg nu atter skue
Vennen fra Ungdoms Aar
med de sorte Øines Lue
og det lyse, flagrende Haar,

med de sjælfulde Smil om Munden
og den rige poetiske Aand -
jeg skal atter i Aftenstunden
knytte det gamle Baand.

O, hvor vi skulle tale
om al vor Ungdoms Lyst,
naar i Skov og dybe Dale
vi sværmed Sommer og Høst

med Randslen kastet om Skulder,
i Haanden vor Vandringsstav -
høit vor Jubel ruller
vidt over Land og Hav!

Vi skulle mindes med Gammen
den prægtige Vintertid,
naar vi glade studerede sammen
Platon med klassisk Flid

og steg mod Ideens Himmel
med henrykt blussende Kind
høit over Jordens Vrimmel
og Fænomenernes Skin -

naar vi sad over Shakspeare bøied',
og en Verden forbi os drog,
mens Taaren traadte i Øiet,
og Hjertet høiere slog.

Han var kommen vidt over Voven
fra Islands Klippeø
til Sletten og Bøgeskoven
og den stille drømmende Sø.

Vi havde i Ungdoms Dage
sammen haabet og drømt.
Mindet vender tilbage,
og Sjælen hilser det ømt.


<nonum><center><b>2.</b></center></nonum>

Saa det er Præstegaarden
henne ved Hliden hist!
Ussel, forfalden staaer den
i Fjeldnaturen trist.

Et Faar paa Grønsværstaget
græsser i Ro og Mag.
Af Minderne sært betaget,
jeg staaer i den heldende Dag.

Jeg træder ind i Stuen
med Lergulv, lille og lav.
Fra Kjøkkenet Skorstensluen
en dunkel Belysning gav.

En Mand ved Vinduet hviler
sit Hoved mod Bordets Kant.
Han reiser sig, døsigt han smiler
og raver en Smule iblandt.

Et «Sæll!» han imøde mig sender
og rækker mig Haanden hen.
Jeg ham kjender, og ikke ham kjender
jo, det er min Ungdomsven!

Øiet usikkert flammer,
om Munden spiller et Grin,
lallende Tungen stammer -
en sørgelig vild Ruin!

Jeg ned min Smerte dæmper
og nævner for ham mit Navn.
Jeg ser, hvor det i ham kæmper,
da han kaster sig i min Favn.


<nonum><center><b>3.</b></center></nonum>

«Naa, skynd Dig, min deilige Dise!
herfrem med Druens Blod!
Som Noah, den gamle Vise,
vi drikke os lystigt Mod.»

En Kælling med gnavne Miner,
snavset, fed og stor,
ind i Stuen triner
og sætter en Flaske paa Bord.

En Hob Unger med uredte Lokker
nedad den buttede Kind
ude paa Gangen sig flokker
og kiger ad Døren ind.

... Dog hvorfor videre male
Gjensynets bittre Ve!
Jeg kunde for Sorg knap tale,
og maatte dog spøge og le.

«Svei mjer!» vildt han banded;
«det gaaer nu, som det kan bedst -
duer man ikke til Andet,
saa duer man altid til Præst.»
</body>
</poem>

<poem id="arentzen2019011223" variant="arentzen2019010625">
<head>
    <title><num>IV.</num>Pigen paa Tunet</title>
    <toctitle><num>IV.</num>Pigen paa Tunet</toctitle>
    <indextitle>Pigen paa Tunet</indextitle>
    <linktitle>Pigen paa Tunet</linktitle>
    <firstline>Hun stod paa Tunet, rank og høi</firstline>
    <source pages="44-48"/>
    <quality>korrektur1,kilde,side</quality>
</head>
<body>
Hun stod paa Tunet, rank og høi
i Morgensolens Skin,
den lyse Lok i Vinden fløi
om hendes brune Kind.

Paa Hesten Sadelen var hængt,
og Tømmen rede laa;
med Reisekappen om mig slængt
jeg op mod Tunet saae.

Jeg kunde som en fangen Svend,
ei røre Haand og Fod,
men stirrede imod Mæen hen,
og ringe var mit Mod.

En Lænke mere stærk end Bast
og Jern jeg lagdes i,
de bløde Lokker holdt mig fast
med underfuld Magi.

Min Genius vinked fremad, frem
i Livets vilde Dyst;
men Bondedattrens stille Hjem
et «Bliv!» mig hvisked tyst.

«Se Morgensolens Straaleskjær
paa Fjelde og paa Sø!
O, det er godt at leve her;
her er det godt at døe!

De blege Marker smile blødt
i Sommersolens Glands;
og, slaaet, Tunet dufter sødt
og kvæger Sind og Sands.

Se! Røgens lette Kruse staaer
op imod Himlens Sky
med Hilsen fra den lille Gaard
i grønne Hliders Ly.

Den store Hjord, som græsser <w>der</w>,
og Fjeldets Faareflok,
Foreller smaa i Aaen her -
er det ei Rigdom nok!

Hvor sødt at leve glad og glemt,
et frit, naturligt Liv!
Hvor sødt at færdes stille, gjemt
for Verden og dens Kiv,

paa Mark og Bjerg med freidig Aand
i Sommersolen mild,
om Vintren med en Bog i Haand
ved Arnekrogens Ild!

O Luft saa høi og frist og ren!
O yndig-stille Tun!
Hvi vakler Du? O vær ei sen,
slaa op her dit Paulun!

Et venligt Hjem, en Hustru øm -
hvad kan Du ønske mer!
Din Ungdoms første, bedste Drøm
Dig her imøde ler.

Hvad vil Du hist i Verdens Larm,
hvor Hjertet lukkes til?
Du har jo i din egen Barm
et bedre Skuespil.

Er Luften hist ei taaget, mørk -
en vældig Stenkulsky?
Er Livet ikke tidt en Ørk
midt i den store By?»

... ««Javist er Verden kold og haard,
jeg følte det saa tidt.
Endnu i Øiet Taaren staaer
af alt, hvad jeg har lidt.

Ja vist er Luften hist ei ren,
men Dagen næsten Nat.
Mer selv end her blandt Fjeldets Sten
er tidt man hist forladt.

Men ikkun hvor i Røg og Damp
Maskinehjulet gaaer
Historiens underfulde Kamp
for Livets Krone staaer.

Med Taarer og med Hjerteblod
vel Seiren bliver kjøbt -
Menneskets Søn af Guddomsrod
i Pjalter bliver svøbt.

Mens Ræven i Naturens Pragt
i Hulen finder Læ,
til Golgatha han bliver bragt
og hængt paa Korsets Træ.

Men Korset paa vor Bannerstang
skal plantes i vor Leir,
og under det Martyrers Gang
vi gaae - fra Seir til Seir.

Thi Korsets Træ er Livets Træ
i paradisisk Glands,
og kun i Korsets mørke Læ
Du vinder Livets Krands.

O følg din Genius, hør dens Kald,
fremad til Kampens Lyst!
Den bedste Lod er Heltens Fald
med gjennemstunget Bryst.»»

... Jeg op mig kasted paa min Hest
og satte den i Gang.
I Nordenvindens friske Blæst
et «Fremad!» freidigt klang.

Som Pilen rask afsted jeg fløi.
«Farvel, min Lillievaand!»
Hun stod paa Tunet, rank og høi,
og vifted med sin Haand.

Den var ei spinkel, hvid og blød -
den travle Gjerning skrev
paa Kvindehaanden haard og rød
Arbeidets Adelsbrev.

Saa mangen skjønnere jeg saae,
af Ringe sluttet ind;
men Hjertet høiere kan slaae
og dugges kan min Kind,

hver Gang sig hæver i min Aand
imellem Minders Hær
Farvellet hist fra Møens Haand
i Morgensolens Skjær.
</body>
</poem>

</content>
</section>

<poem id="arentzen2019011224" variant="arentzen2019010619">
<head>
    <title>Grettir den stærke</title>
    <firstline>Om Grettir, Islands stærkeste Mand</firstline>
    <source pages="49-53"/>
    <quality>korrektur1,kilde,side</quality>
</head>
<body>
Om Grettir, Islands stærkeste Mand,
saa vidt om Land
gik Rygtet paa Fjeld og i Dale.
Et frygtløst Hjerte slog i hans Barm,
som Staal var hans Arm,
og bidende hvas hans Tale.

En Skjald, begeistret af Suttungs Mjød,
saa stærk og sød,
han digted til Mændenes Glæde;
men fremfor Alt dog hued ham godt
den bittre Spot,
og Nid vilde helst han kvæde.

Han var en Jøkel med Ild og Is,
paa sælsom Vis
en Blanding af Frost og Hede.
Han vandrede stille, kold og stor -
men kun et Ord,
og flux han blussed i Vrede.

Saa foer han op som en Jætte vild,
med forfærdelig Ild
og stormede frem iblinde.
Han Øxen over Hovedet svang,
og Pilen klang,
og Mændene brændte han inde.

... Engang i den stille Midienat
et Gjenfærd brat
ad Mørkets ensomme Veie
kom snigende frem uden Rist og Ro
fra Gravens Bo
og standsed ved Grettirs Leie.

Det paa ham foer, som Ulven i Skov,
der styrter paa Rov
med Hylen i Hungerens Vaande:
dens Øine lue hen over Sne,
og vidt er at se
dens hede, dampende Aande.

Det i ham tog som i Bjælker og Tag
med dundrende Brag
de brølende Nordenvinde.
Det fæsted paa ham et beskere Blik
end nogen Tid fik
en Mand af en krænket Kvinde.

Tilbage Grettir forfærdet veg
og mæled bleg:
«Du Skygge af blodig Gjerning,
Du mørke Fylgie fra Helheims Land,
nu spille paastand
om Livet og Døden vi Tærning!»

Og Grettir styrted sig, gram i Sind,
paa Trolden ind,
og Underværker han øved.
Sig Kampen vælter ud i det Fri -
nu er den forbi,
og Gjenfærdet segner i Støvet.

Det var det klareste Maaneskin.
I susende Vind
paa Himlen Skyerne joge.
Snart skjulte de Maanens lyse Glands,
snart atter i Dands
de luftigt forbi den droge.

Og just da Gjenfærdet fældet blev,
i Blæsten drev
fra Maanen Skyen den dunkle;
og op imod Himlens straalende Blaa
den Faldne saae,
og Øinene rædsomt funkle.

Den haardeste Trods, den vildeste Ve
der stod at se
i Gjenfærdsblikkenes Lue;
den mørkeste Rædsels Trolddomsmagt
deri var lagt -
og Grettir daaned paa Tue.

Og Gjenfærdsstemmen til Kæmpen lød,
der, halvt som død,
laa, bleg og svag som en Kvinde;
den tonede med saa dump en Klang,
som om den svang
fra Graven sig dybest inde.

«Det sælsomt ikke Dig tykkes vil,
at dette Spil
ei, Grettir, Lykke Dig bringer.
Hvorhen Du vandrer paa Jordens Rund
fra denne Stund
en mægtig Skjebne Dig tvinger.

En Natteskygge skal følge Dig
paa hver din Vei
og hviske til Dig i Vinden;
og disse Øine, hvori Du saae,
skal for Dig staae
og drive Dig Blodet af Kinden.

Og Du, der aldrig for Noget skjalv,
med Styrke halv
skal stride Dig frem gjennem Livet.
Ja, brødes ei her i Nattens Gru
din Kæmpehu,
var dobbelt Styrke Dig givet.»

Da samled Grettir sit sidste Mod,
og op han stod,
skjøndt vildt af Rædsel bedaaret.
Han rev sit vældige Sværd fra Lænd,
og Trolden hen
han strakte med Banesaaret.

Saa styrted han ud i Livets Larm,
men i hans Barm
den kunde Mørket ei dæmpe;
og hver Gang Nattens Skygger faldt paa,
alene gaae
ei turde den stærke Kæmpe.
</body>
</poem>

<section level="3">
<head>
    <title>Mindedigte af Bjarni Thorarensen</title>
</head>
<content>

<poem id="arentzen2019011225" variant="arentzen2019010620">
<head>
    <title><num>1.</num>Over en Læge</title>
    <toctitle><num>1.</num>Over en Læge</toctitle>
    <indextitle>Over en Læge</indextitle>
    <linktitle>Over en Læge</linktitle>
    <firstline>Ingen dadler</firstline>
    <source pages="54-57"/>
    <quality>korrektur1,kilde,side</quality>
</head>
<body>
Ingen dadler
den som under Klipper
ligger levende
med brudte Lemmer
og Kjødet af Lava
sønderskaaret,
fordi han ei skriger
efter Noder.

Ingen undrer sig,
naar der skyder
sælsomme Kviste
op af en Jordbund,
nedenfra hedet
af Sorgers Flamme,
ovenfra vædet
af Taarers Ildregn.

Thi dadle Ingen
Oddur Hjaltelin,
fordi hans Tale
Somme forarged!
Det var Frostroser
af Dødens Kulde,
Sorgens Latter
og Helblomster.

Alt fra hans Ungdom
Livets Lykke
troløs imod ham
stedse sig viste.
Armod ham fulgte
til alle Møder,
og Sorger som oftest
vented ham hjemme.

Hjertet en Konges,
Evnen en Stodders -
øged sin Trang han
ved Lindring af Andres.
Lykke for Andre,
men ei for sig selv -
bøiet af Sygdom,
læged han Andre.

Rig var hans Aand dog -
og naar et Bjerg af
Kummer og Sygdom
knuged hans Bryst,
tumled den Bjerget,
fremmaned hurtigt
fantastiske Skove,
Skjoldmøer og Trolde.

Og disse Billeder,
sære og vilde,
joge en Stund da
Sorgen paa Flugt.
Andre forarged de;
men Oddur sig skabte
en Latter-Verden,
af Graadens Verden.

Tier nu Oddur,
og Øinene brustne,
ind efter Sjælen
i Evighed stirre.
<w>Der</w> den har en
saadan Verden,
at den behøver ei
bedre skabe.

Men Du, som nedad
Livets Strøm
flyder sovende
til Dødens Munding -
last ei Laxen,
der kraftig mod Strømmen
kæmper og opad
Fossen springer!
</body>
</poem>

<poem id="arentzen2019011226" variant="arentzen2018022845">
<head>
    <title><num>2.</num>Over et mekanisk Geni</title>
    <toctitle><num>2.</num>Over et mekanisk Geni</toctitle>
    <indextitle>Over et mekanisk Geni</indextitle>
    <linktitle>Over et mekanisk Geni</linktitle>
    <firstline>Jeg hører, at Sæmund</firstline>
    <source pages="57-64"/>
    <quality>korrektur1,kilde,side</quality>
</head>
<body>
Jeg hører, at Sæmund
er segnet til Jorden
og har lagt sine
trætte Ben
i den bløde
Seng, som bliver
redet for alle
Menneskebørn.

Hjertet var rent,
og Guddomsflammer
lued i Sjælen,
skjøndt Taager dem dækked.
Sæmunds Geni
haandgribeligt var -
og dog den Dummeste
troede sig klogere.

Lykken og Livet
havde med Glæde
for Fædrelandet
han givet hen.
Mer end de Fleste
trofast han virked,
høsted til Løn kun
Utak og Spot.

Hvem han for god
og ædel ansaae,
elskede han som
Søn eller Broder -
næsten hos Ingen
Kjærlighed fandt han
og kun Medynk
hos meget Faa.

Mangen for Gaver
høiligen hædres,
skjøndt han ikkun
giver af Andres.
Han af sit Eget
Intet spared -
glemte alle hans
Gaver ere.

Ikke med Nogen
Strid han ypped,
Mange med ham dog
yppede Strid;
og et uroligt
Hoved kan kaldtes,
naar han under
Huggene skreg.

Hvi var Geniet
anset for dum?
Hvi var han Skive
for Lumske og Dumme?
Hvi var Sværdet
vendt mod hans Hjerte,
naar han kjærligt
aabnede Favnen?

I Reisetoget
til Dødens Teltsted
haane de Reisende
den iblandt dem,
der ikke Bagagen -
skjøndt hans egen -
ordner paa Hesten
ganske som Andre.

Muldvarpesjælen
i Menneskehammen
ser kun sig selv
og ikke længere.
Nærsynet Skabning
tykkes det Andet
mindre end sig -
sig selv er den nærmest.

Men den frygter dog
for det Andet,
mindes: den før er
stødt imod.
Og hvad de Fleste
gjøre, det gjør den
at man kan se,
at den ikke er gal.

Lettest er Andre
at efterabe
i Usselheder,
og det gjør den.
Dersom Du ikke
gjør det Samme,
troer den, Du ikke
kan det gjøre.

Om end Du kjendte
Alting i Verden
godt som Dumheden,
<w>den</w> yder Hyldest,
<w>den</w> desuagtet
dum Dig kalder,
thi den kjender ei
høiere Visdom.

Muldvarpesjælen
vil Dig ei elske,
hvis den Dig ikke
behøver at frygte.
Fordel den søger;
men Fordel den ikke
venter af Manden,
den magtesløs troer.

Hade Dig Mægtige,
Had kan Du vente
altid af dumme
Menneskers Hob.
Saaledes se de,
at de bestandigt
kunne faae Mamgden
med sig i Trop.

Feigeste Usling
tidt saae jeg dræbe
der, hvor kun lidet
Forsvar han øined,
og over Uskyld,
prale med Seier,
naar han blot vidste,
Ingen det hevned.

Mange der findes,
som ei tør rose
den, der lastes
af Hobens Dumhed.
Dumheden hersker,
veed de, i Verden;
og de frygte
det, som er mægtigst.

Tidt paa sin Jordreise
kastedes Sæmund
derfor fra Veien
ind mellem Stene,
fordi han ikke
ganske med samme
Knuder som Andre
bandt sin Bagage.

Nu han ei længer
er Fodskammel for dem.
Alt har han faaet,
hvad ham fattedes.
Al Godt han gjorde
efter sin Evne,
lønnes af Ham,
som ser paa Villien.

Og Islænder, Du som
elsker dit Fædreland,
sen vil Du være
til Sæmund at spotte.
Trofast vor fælles
Moder han elsked,
græde han gjorde,
mægted ei hjælpe.

Jeg ser en vældig
Silde-Stime.
Torsk ser jeg tage
Sild af Stimen.
Andre, endnu
større Fiske
følge Stimen,
jage Silden.

Alting gaaer paa den
samme Vis.
De større Fiske
de mindre jage,
følgende Stimen
til samme Natsted -
Dødninghvalens
glubende Gab!

Jeg ser en anden
Silde-Stime,
jeg ser en tredie
gaae samme Vei.
Kæmpetorsk med
uhyre Gab
ere i Silde–
Stimerne gjemte.
</body>
</poem>

</content>
</section>

<poem id="arentzen2019011227" variant="arentzen2019011128">
<head>
    <title>Et Hjem!</title>
    <firstline>Jeg mægter ikke at sove</firstline>
    <source pages="65-67"/>
    <quality>korrektur1,kilde,side</quality>
</head>
<body>
Jeg mægter ikke at sove
i Sommerens Morgengry
for Svalernes lystige Kviddren
under den rødmende Sky.

Fra deres lille Rede
høit under Husets Tag
de hilse med jublende Stemme
den nyfødte lyse Dag.

Ak, paa mit ensomme Leie
bliver min Tanke blød,
hvergang jeg hører derude
Svalekvidderen sød.

Yndig for Sjælens Øie
stiger et Billed frem:
Svalens luftige Rede,
Sangerens lille Hjem.

Ungerne pippe derinde
sagte, saa godt de kan.
Nu titter et lille Hoved
ud over Redens Rand.

Nok et og nok et jeg skuer,
Næbbene aabne staae -
der er en Rigdom, jeg mærker,
paa velsignede Smaa.

Hunnen sidder paa Taget,
kiger til Ungerne ned -
Sommermorgenen breder
over det Hele sin Fred.

Jublende kommer Hannen,
Flugten som Pilen snar.
Føde til sine kjære
smaa Forsultne han har.

Hustruen ham imøde
sender en Velkomstsang.
Hvilken en yndig Kviddren,
hvilken en Hjerteklang!

... Ak, paa mit ensomme Leie
bliver min Tanke blød,
hvergang jeg hører derude
Svalekvidderen sød.

Jeg maa paa Livets Bølger
tumles i Længsel og Savn,
kan ikke styre min Snekke
ind i Kjærligheds Havn.

Naar skal jeg finde det drømte
milde, velsignede Hjem?
Naar skal jeg finde det stille,
i Freden hyllede Gjem?

- Lidt det dog baader at klage,
modløs, paa Livets Strøm;
lidt det dog baader at synke
hen i blødagtig Drøm!

Brus kun, skummende Bølger,
skyl kun over mit Dæk -
endnu er Masten ei knækket
endnu er Skuden ei læk!

Kjæk imod Livets Brænding
vende, mit Skib, Du din Stavn!
Du skal vel ogsaa finde
engang en stille Havn.
</body>
</poem>

<poem id="arentzen2019011228" variant="arentzen2019010613">
<head>
    <title>Vikingen</title>
    <firstline>Jeg veed ikke ret, hvordan det er fat!</firstline>
    <source pages="68-69"/>
    <quality>korrektur1,kilde,side</quality>
</head>
<body>
Jeg veed ikke ret, hvordan det er fat!
jeg glædes ei mere ved Bølgedandsen.
Min Sjæl er urolig, mit Hjerte mat;
og Øiet kjedes ved Vaabenglandsen.

Før tumled jeg stolt paa den vilde Sø
i Storm og Brænding min prægtige Skude;
jeg elskede Snekken, som var det en Mø -
men nu er det rent med min Glæde ude!

Naar Luren gjalded, og Sværdene klang,
og Blodet flød paa Dækket i Strømme,
da stemmed jeg op en jublende Sang -
nu gaaer jeg omkring i vemodige Drømme.

Og kasted jeg Anker ved fremmed Kyst
og tog mig en deilig Mø paa det Samme,
jeg hviled, beruset, ved hendes Bryst -
nu ledes jeg ved den vilde Flamme.

O hvad er Ægirsdøttrene ni
mod Bondens unge, livsalige Datter!
Jeg troer, det er Freias Kogleri;
jeg hører i Skyen Disens Latter.

Naar mod mig hun løfter de Øine blaa -
hvor er de klare, hvor er de milde!
saa maa jeg mine til Jorden slaae,
jeg rødmer og blegner og skaber mig ilde.

O hvad er paa Kampens blodige Vang
Valkyriens Kvad til Skjoldebraget
mod Bondedatterens smeltende Sang
derhjemme i Gaarden med Grønsværstaget!

Jeg drømmer: jeg vandrer stille bag Plov,
mens Storken paa Gaardens Mønning kneiser,
og ser paa den grønne, viftende Skov
og Skyen, der over mit Hoved reiser.

Jeg drømmer: jeg sidder ved Arnens Ild
og vugger en rødmusset Pusling paa Armen.
Hun nærmer sig sagte - en Hustru mild,
og Hjertet mig hopper af Fryd i Barmen.
</body>
</poem>

<poem id="arentzen2019011229" variant="arentzen2019010634">
<head>
    <title>Krandsen</title>
    <firstline>Jeg sætter Krandsen paa din unge Pande</firstline>
    <source pages="70-71"/>
    <quality>korrektur1,kilde,side</quality>
</head>
<body>
<nonum><center><w>Hun.</w></center></nonum>

Jeg sætter Krandsen paa din unge Pande
og trykker fast den om de rige Lokker.
Min Tro paa Dig Alverden ikke rokker,
hvor vildt Du tumles end paa Livets Vande.

Jeg seer din Fylgie som en Genius herlig,
skjøndt synlig ei for Mængden, dorsk og sløvet,
der - Støvets Børn - sig vælter lavt i Støvet,
slaae sine Vinger om Dig, kraftig, kjærlig.

Hver Hindring paa din Vei den bort vil veire;
den styrker, luttrer Dig ved Kampens Spænding;
og fremad, fremad gjennem Storm og Brænding
den fører Dig fra Seire og til Seire.

Jeg ser fra Lysets ætherklare Rige,
omkring din høie Pande Straaler funkle.
Om end din Fod forvildes i det Dunkle,
fra Klarhed og til Klarhed skal Du stige.


<nonum><center><w>Han.</w></center></nonum>

Jeg svæver høit paa Livets vilde Vande,
og Modet synker tidt, til Døden trættet.
Profetisk har Du Seiren mig forjættet
og trykket Krandsen om min hede Pande.

Som Englevingers Susen mildt den kjøler.
Mig tykkes: Stormen rundtomkring mig tier,
og Sjælen vugges blidt paa Melodier.
En hidtil ukjendt salig Ro jeg føler.

O det gjør godt paa Verdens mørke Strømme,
hvor, døsigt gloende og slimet, Krybet
saa gjerne drog os ned til sig i Dybet,
at krandses af to Hænder, bløde, ømme.

Nu gaaer jeg atter glad i Vaabendandsen,
hvor Sværdeslaget imod Skjoldet brager;
Med nyfødt Haab jeg mig til Minde drager,
at min Valkyrie mig rakte Krandsen.

<nonum><center><w>Hun.</w></center></nonum>
</body>
</poem>

<poem id="arentzen2019011230" variant="arentzen2019010637">
<head>
    <title>En Drøm</title>
    <firstline>Jeg drømte, at vi svæved op mod Himlen</firstline>
    <source pages="72"/>
    <quality>korrektur1,kilde,side</quality>
</head>
<body>
Jeg drømte, at vi svæved op mod Himlen:
Min Arm jeg havde om din Midie slynget;
halvt glad, halvt bange Du Dig til mig klynged -
saa fløi vi opad, opad over Vrimlen.

Du hvisked kjærligt, henimod mig bøiet:
«I dine stærke Arme kan jeg stige!
mod Lysets høie, ætherklare Rige!»
og saae mig, yndigt smilende, i Øiet.

Jeg Liv og Styrke drak af dine Blikke
og svared: «Elskte, kun naar Du mig følger,
jeg kraftigt kløver Himmelrummets Bølger -
o, uden Dig jeg mægtede det ikke!»

««Ja»» - jubled vi i Kor - ««vor Vei er banet!
Som tvende Draaber blidt vi sammenrinde.
En stor og fuld, der slutter Himlen inde,
vi flyde sagte ud i Oceanet.»»
</body>
</poem>

<poem id="arentzen2019011231" variant="arentzen2019010641">
<head>
    <title>Afsked</title>
    <firstline>Farvel, farvel, min Lillievaand -</firstline>
    <source pages="73-74"/>
    <quality>korrektur1,kilde,side</quality>
</head>
<body>
<nonum><center><w>Han.</w></center></nonum>

Farvel, farvel, min Lillievaand -
jeg hører Hesten stampe!
Jeg iler bort med freidig Aand
ud i de raske Kampe.

Jeg kan ei, tryglende og myg,
om Elskov kjælent sukke;
jeg kan ei stedse, hjertesyg,
i Drømme blødt mig vugge.

Farvel, farvel endnu engang
min unge, fagre Kvinde!
Ved Hærtog under Lurers Klang
jeg skal min Elskte vinde.


<nonum><center><w>Hun.</w></center></nonum>

Farvel, farvel, Du kjække Svend,
som svinger Dig paa Hesten!
Din Hjelmbusk flagrer lystigt hen
og hilser mig i Blæsten.

Jeg sidder paa den stille Borg
og smiler gjennem Taare.
Med Bod for al min Længselssorg
Du kommer vel ad Aare.

Med Seir glad fra Ledingsfærd
i Hallen ind Du styrter.
Da krandser jeg dit tappre Sværd
med Roser og med Myrther.
</body>
</poem>

<poem id="arentzen2019011232" variant="arentzen2019010643">
<head>
    <title>Penaterne</title>
    <firstline>Høie Penater!</firstline>
    <source pages="75-77"/>
    <quality>korrektur1,kilde,side</quality>
</head>
<body>
Høie Penater!
ud af min Fortids
brændende Troja
har, som Æneas,
Eder jeg reddet.

Synker kun alle
stolte Paladser,
underfuld deilige
Søilegange -
Skove af Marmor:
alle min Ungdoms
dristig fantastiske
Luftkasteller!

Lad kun den vilde,
knittrende Flamme
Eder fortære
mægtige Templer,
hellige Altre,
hvor jeg som Barn har
knælet og bedet!

Ak, af den falske
Skjønhed bedaaret,
ak, af Helena
henrevet sødt,
kæmped jeg vildt for en
gøglende Drøm.

Op er jeg vaagnet,
vaagnet i Rædsel.
Troja, mit Troja
synker i Grus.

Eder jeg redded dog,
høie Penater,
ud af min Herligheds
bittre Forlis.
Eder jeg holder
i mine Arme,
Eder jeg trykker
tæt til mit Hjerte,
Eder jeg løfter
høit imod Himlen.

Brus da kun, Flamme,
styrter Palladser,
Barndoms ærværdige
Templer og Altre.

Mægtig, profetisk
toner en Stemme.
Freidig jeg følger,
Genius! dit Kald.

Hisset, hisset
hæver sig op af
blaanende Bølger,
solbeskinnet,
druebetynget,
Du mit Italia,
deilige Land.

Fremtidslandet,
Manddomsgjernings
vinkende Arne -
did over Havets
sydende Brænding
fører jeg Eder,
høie Penater!
</body>
</poem>

<poem id="arentzen2019011233" variant="arentzen2019010645">
<head>
    <title>Hjemad</title>
    <firstline>Med lystig Sang ad Veien</firstline>
    <source pages="78-80"/>
    <quality>korrektur1,kilde,side</quality>
</head>
<body>
Med lystig Sang ad Veien
jeg vandrer fremad, frem.
Mig vinker i det Fjerne
et yndigt stille Hjem.

De klare Ruder blinke
i Aftensolens Skin,
og Lindetræet dufter
ad aabne Vindue ind.

I Horisonten ruller
den stolte, friske Sø;
med hvide Seil en Skude
sig vugger under Ø.

Den aabne, rige Slette
sig breder milevidt.
Den store, frie Udsigt
gjør Sindet stort og frit.

De fjerne Skove drage -
et majestætisk Hegn -
som Maleriets Ramme,
sig om den hele Egn.

Paa Bondegaarden knebrer
en Stork med røde Ben,
og Æblehaven bugner
med Frugt paa hver en Gren.

Natur, o søde Moder,
hvor er Du mild og smuk!
Til Sange Du forvandler
hver Taare og hvert Suk.

I Morgen-, Aftenrøde
Du huldt fortryller mig.
Det Mindste som det Største
jeg elske maa hos Dig.

Selv Grøvtekantens Blomster
i deres simple Dragt
mig lifligt vederkvæge
med lønlig stille Magt.

En Tidsel hæver støvet
sin smukke røde Top,
og Kongelyset rager
saa gult og prægtigt op.

I Kløveret sig tumler
den brune, lodne Bi.
Den fine Guldsmed skinner
som Guld og Sølv deri.

I store Bølger Kornet
for lune Sommervind
med fulde, tunge Vipper
sig gynger ud og ind.

Fra Redens skjulte Gjemme
i Agerrenens Ly
den lille Lærke flyver
med Triller imod Sky.

Livsaligt til mig blinke
imellem Kornets Straa
Markens beskedne Blomster,
de røde, gule, blaa.

Jeg sætter over Grøvten -
jeg er jo ung og let -
og samler mig derinde
en duftende Buket.

... Alt Aftenklokken ringer,
og rask jeg vandrer frem.
Ved Veiens Ende vinker
det yndig stille Hjem.
</body>
</poem>

<poem id="arentzen2019011234" variant="arentzen2018022838">
<head>
    <title>Aftenscene</title>
    <firstline>Han kom fra sin trofaste Stræben</firstline>
    <source pages="81-82"/>
    <quality>korrektur1,kilde,side</quality>
</head>
<body>
Han kom fra sin trofaste Stræben
for det daglige Brød - og for hende,
hans Husalf med Smilet paa Læben,
hans unge, livsalige Kvinde;
og træt, men dog uden at klage,
han sig kaster i Stolen tilbage.

Han griber en Bog, men saa døde,
saa mumieagtige, kolde
ham Ordene stirre imøde -
at læse han ud ei kan holde;
Og Bogen synker og Ho'det
og næstendels ogsaa Modet.

Saa hyggelig er hans Stue,
og Lysene venligt skinne,
og Flammerne lystigt lue
i Kakkelovnen derinde;
og Hunden, «Balder», sig rækker
og opad sin Herre sig strækker.

Forgjæves! Med sløvede Blikke
han vendte hjemad fra Slaget -
den haardeste Dyst er nok ikke
paa Valen i Vaabenbraget!
... Paa Fortepianoet stille
hans Hustru begynder at spille.

Det er kun en gammel Vise
fra næsten forglemte Dage,
og dog kan den skjænke Lise
og dysse Kummer og Klage,
thi Tonerne strømme milde
fra Livets evige Kilde.

Og hun med sin Stemme, den søde,
der vælder af Sjælens Indre,
kan vække Liv i det Døde,
saa Øiet atter maa tindre.
Som Blomsten af Duggen kvæget,
han reiser sig, blidt bevæget.

Og glemt er al Kampens Møie -
imorgen skal atter han stræbe!
Han skuer i hendes Øie,
han hænger ved hendes Læbe,
og over ham daler Freden
og Stuen bliver et Eden.
</body>
</poem>

<poem id="arentzen2019011235" variant="arentzen2018022818">
<head>
    <title>Min Rose</title>
    <firstline>Min Rose, som jeg pleied</firstline>
    <source pages="83-86"/>
    <quality>korrektur1,kilde,side</quality>
</head>
<body>
Min Rose, som jeg pleied
saa trofast og saa kjærlig,
og som til Gjengjæld smykked Hjemmets Stue,
det Skjønneste, jeg eied,
der duftede saa herligt,
min Blomsterfe, livsalig at beskue,
som mildt i Morgenlue
med sine fine Blade
har blinket mig imøde
og sødt i Aftenrøde
med sit Godnat gjort mine Tanker glade -
nu med sit Hoved hænger
og blomstrer ikke frisk og frodig længer.

Vemodig og bedrøvet
jeg saae den Fagre blegne
og sukked for min yndige Veninde.
Ak, hvis den blev mig røvet,
ak, hvis den maatte segne,
først sent jeg vilde Tabet vist forvinde.
Det gjælder om at finde,
hvorfor min søde Lille,
der med sit Blomsterbæger
mig liflig vederkvæger,
med sænket Pande staaer og lider ilde!
Hvad, om jeg op den tager
af Jorden, hvoraf den sin Næring drager?

Forsigtig og med Læmpe
min stakkels syge Kjære
jeg hæver med Bekymring op af Mulde.
Min Harm jeg knap kan dæmpe:
i Slangebugter sære
en hæslig Orm sig slynger om den Hulde!
Den kvæles altsaa skulde
i Mørket, ubemærket,
af Snogen, som den gjæsted
og ved dens Rod sig fæsted -
ha, heldigvis jeg hindred Nidingsværket!
Den Fule bort jeg slænger:
nu skal min Roselil ei sygne længer!

Nu skal den alter hæve
sit Hoved, som den bøied,
mens Ormen stille, hemmeligt den naged.
Den skal lyksalig bæve
og, gjenfødt og fornøiet,
i Solens Straaler tone Glædesflaget.
Dens Fjende jeg opdaged
og endte derved Kviden.
Jeg redded den fra Døden -
i Morgen-, Aftenrøden
derfor med Duften lønner den mig siden.
Min yndige Veninde
nu blomstrer skjønt i lune Sommervinde.
</body>
</poem>

<poem id="arentzen2019011236" variant="arentzen2019010666">
<head>
    <title>Universitetsbibliotheket</title>
    <subtitle>
        <line>og</line>
        <line>Holbergs Træ</line>
    </subtitle>
    <firstline>Stolt hæver sig den røde Gaard</firstline>
    <!-- TODO:Alternativ førstelinje. Medtag i index. -->
    <source pages="86-88"/>
    <quality>korrektur1,kilde,side</quality>
</head>
<body>
Stolt hæver sig den røde Gaard
med sine høie Tinder,
som midt i Nutidslarmen staaer
med Fortids stille Minder.

Her reddet har fra Glemsels Strøm
sig ind i Aandeborgen
det fjerne Østens første Drøm
i Tidens lyse Morgen.

Her hvælver høit sig Sagas Sal
i Glands af Nordlysflamme,
her rækker hun sin Guldpokal
til Odins gamle Stamme.

I denne stolte Helligdom
sig alle Guder leire,
de gamle fra Athen og Rom -
og Tankens sidste Seire.

Du stille Gransker, gaa da ind,
hvor Kundskabsskatten venter!
Men vogt Dig, stir Dig ikke blind
paa gule Pergamenter!

Du blege Lærde, bøi Dig kun
henover Bogens Blade.
Men tab ei Smilet om din Mund
og dine Miner glade!

O se Dig ud! Et løvrigt Træ
er Gjenbo jo til Muren
og sender i dit dunkle Læ
Dig Hilsen fra Naturen.

Det kiger kjækt ad Ruden ind
henover snevre Gade,
imens den lune Sommervind
bevæger blidt dets Blade.

Og øverst høit i Kronens Top
den muntre Sangfugl sidder
og sender imod Skyen op
sin melodiøse Kvidder.

Thi hæv dit Øie freidigt, frit -
og det vil rigt sig lønne -
fra Bogens Blade, Sort paa Hvidt,
til Træets friske grønne!

Med dobbelt Myndighed det staaer
og ud Pedanter skammer,
thi ned det (saadan Sagnet gaaer)
fra Ludvig Holberg stammer.

En stille Lærd, ved Midnatsstund
han grublede og søgte;
og hvor var dog hans Latter sund,
naar, satyrkaad, han spøgte!

Ja, ned han steg, trods Nogen, kjæk,
i Kundskabs dybe Schakter -
og tegned dog med raske Træk
Stygotius' sære Fagter!

O aldrig uddø Holbergs Aand,
der spotter Miner bistre!
Vi vil ei gaae i Ledebaand
af skimlede Magistre.

O altid trives Holbergs Træ,
for frisk at protestere!
Gid sunde Slægter i dets Læ
med Liv og Aand studere!

Skræm som Natur-Evangelist,
omstraalt af Holbergs Minde,
Du stolte Træ, hver Bogorm trist
fra Bøgerne derinde!
</body>
</poem>

<poem id="arentzen2019011237" variant="arentzen2018022804">
<head>
    <title>Jens Holbechs Levnetsbog</title>
    <subtitle>(Ved hans 25-aarige Embedsjubilæum)</subtitle>
    <firstline>Hr. Holbech stod i Randersby</firstline>
    <source pages="89-90"/>
    <quality>korrektur1,kilde,side</quality>
</head>
<body>
Hr. Holbech stod i Randersby
som Pædagog.
Hans Stemme runged imod Sky,
saa ingen Pebling turde knye;
og vide gik Adjunktens Ry
som Pædagog.
Grev Gert fik aldrig Bugt med Jydsk,
men Holbech tugted op paa Tydsk
hver Pog.

Jens Holbech nu paa Frueplads
sit Stade fik.
Han tyred «der» og «die» og «das» -
en L'hombre med ved fulde Glas,
og altid var han godt tilpas,
naar han fik Stik.
I «Døttreskolen» han imens
paa samme Tid var Pigers Jens -
den Strik!

Vor Ven gav Agt paa Stormens Brag:
«Nu er det Tid!»
Da Blixen heisede sit Flag
og slog paa Fjenden Slag i Slag,
skreg Holbech høit i Stormens Brag:
«Nu er det Tid!»
Til Direktør han op sig svang,
mens Borgen sang sin Svanesang
i Strid.

Athalia! Glimt af Holbech brød
din mørke Sky.
Hun tyede hen til Berlings Skjød,
men Holbech lynte Skræk og Død,
og Dommens Tordenstemme brød
den svarte Sky.
Blaastrømper, for den slemme Trold,
der tager Frøkener med Vold,
I flye!

Du Danskes Vei til Ros og Magt,
Avancement!
Paa Embedsstigen uforsagt
vi trodse Slidet med Foragt.
Du tryller os med sælsom Magt,
Avancement.
Med Jubilæums Sang og Spil
Du føre huldt os Alle til
Vincent!
</body>
</poem>

<poem id="arentzen2019011238" variant="arentzen2018022837">
<head>
    <title>Vølund</title>
    <firstline>Ensom jeg sidder</firstline>
    <source pages="91-94"/>
    <quality>korrektur1,kilde,side</quality>
</head>
<body>
Ensom jeg sidder
her paa Holmen,
for mine Bødler
maa jeg trælle.

Bølgerne bruse -
stærkere bruser
det i min Hjerne
og mit Hjerte.
Solen stiger,
og Solen daler -
aldrig daler
Søvn paa mit Øie.

Hammeren falder
tungt paa min Ambolt -
tungere falder
Sorgen paa Sindet!

Knæhasens Sener
skare de over,
lammede Foden,
Foden, som bar mig
kraftig og smidig,
fordum paa Jagten,
naar jeg den vældige
Bamse vog.

Hervør Alvitra,
Du min Valkyrie,
som fra det fjerne,
straalende Syden
paa din Fjederhams
susende Vinger
kom til mit kolde
nordiske Hjem!
hisset i Bjælke-
Huset ved Søen -
snedækte Fjelde
krandsede Dalen -
slog jeg min Arm om dit
smækkre Liv.

Sydlige, solklare,
ringsmykte Kvinde,
der, som en Idun
med rødmende Æbler,
rakte din Husbond
Foryngelsens Frugt!
Sorgen dulmende,
Jublen vækkende,
hviled Du ved min
stærk Side.

Aarene svandt, som
var det Dage:
mægtige Vinger
høit os løfted
op over Tidens
brusende Strøm.

Ensom jeg sidder
nu som Fange,
for mine Bødler
maa jeg trælle.

Dog lad dem ikkun
spotte min Afmagt!
I mine lange,
søvnløse Nætter
Du mig begeistred,
Hervør Alvitra!
Kløgtigt i Løndom
formede Vølund
Fjederhammen
efter sin aldrig
glemte Valkyries
underfuldt straalende
Svanevinger.

Leende høit jeg mig
hæver i Luften,
skjøndt de mig røvede
Senernes Kraft.

Mægtige Skyer,
rastløse Flyvere!
op imod Eder
høit over Jordens
navnløse Jammer
dristigt mig bære
Fjederhammens
susende Vinger.
Dybt jeg mig dukker
i Ætherens Strømme,
som et Gjenfødelsens
luttrende Bad,
kjøler min brændende
Kind og Pande,
aftvætter Fortidens
nagende Kvaler,
styrer mod Fremtidens
vinkende Kyst.
</body>
</poem>

<poem id="arentzen2019011239" variant="arentzen2018022803">
<head>
    <title>Paa Reise</title>
    <firstline>Lænken er sprængt, og jeg folder min Vinge</firstline>
    <source pages="95-97"/>
    <quality>korrektur1,kilde,side</quality>
</head>
<body>
Lænken er sprængt, og jeg folder min Vinge
ud alt til Flugt.
Lad da mod Himlen Tonerne klinge,
vidt de sig svinge,
Hilsen de bringe
Livet, saa straalende smukt!

Længe jeg sad som en usselig Fange,
spærret i Bur,
skotted bag Gittret med Stængerne trange,
længselfuld, bange,
taus, uden Sange,
ud til den frie Natur.

Lænken er sprængt. Over Bjerg, gjennem Dale
flakker jeg glad.
Solrige Dage med Aftener svale,
løvklædte Sale,
Bølgernes Tale -
hvilket Gjenfødelsens Bad!

Hellige, store Foryngelsens Kilde,
Allivets Grund,
nedsænk i Vandene, stærke som milde,
Sorger, der ville
Tankerne hilde,
gjør Du mig freidig og sund!

Gjengiv mig Barndommens underfuld høie
vaarfriske Sands,
saa jeg mit Øre maa lyttende bøie,
aabne mit Øie,
speidende nøie
ud i Tilværelsens Glands!

Alt hvad det nordiske Stueliv raner
skjænk mig igjen.
opvæk Instinktet, som sporer og aner;
Sus af Plataner,
Rovfuglens Baner
rive mig mægtigen hen!

Former og Farver og Toner sig præge
dybt i mit Bryst,
kraftigt og lifligt mit Hjerte bevæge,
luttre og læge,
sødt vederkvæge,
vækkende Vemod og Lyst.

Og lad i Skjønhedens vidtstrakte Rige
op mod det Blaa
Sjælen sig svinge, som Sangfuglens Lige!
Tonerne stige.
giv mig at sige
alt, hvad jeg hørte og saae!
</body>
</poem>

<poem id="arentzen2019011240" variant="arentzen2018022807">
<head>
    <title>Ved Rhinen</title>
    <firstline>Sommersolen daler</firstline>
    <source pages="98-99"/>
    <quality>korrektur1,kilde,side</quality>
</head>
<body>
Sommersolen daler
yndigt over Rhin.
Høit paa Klippen throner
mægtig en Ruin.

Aftenklokken klinger
fra den lille By
i de rankeklædte,
steile Skrænters Ly.

Frem af Skiferstenen
spirer Druen mild,
Solens Straaler døbe
den med Aand og Ild.

Alting er saa stille,
Alting er saa tyst.
Valfartsskibet glider
sagte langsmed Kyst.

Kors og Helgenfaner
midt paa Dækket staae,
andagtsfulde Klynger
Kreds omkring dem slaae.

Milde Psalmetoner
bølge henad Strøm.
Alnaturen hviler,
dysset ind i Drøm.

Aftensolen synker
dybt i Bølgens Grav.
Floden sagte strømmer
mod det store Hav.

Maanens Straaler bæve
over Egnens Pragt,
Himlens Stjerner holde
deres Nattevagt.
</body>
</poem>

<poem id="arentzen2019011241" variant="arentzen2019010605">
<head>
    <title>Grisetten</title>
    <firstline>I Closeries du Lilas gaaer der lystig Dands</firstline>
    <source pages="100-102"/>
    <quality>korrektur1,kilde,side</quality>
</head>
<body>
<nonum><center><small>1.</small></center></nonum>

I Closeries du Lilas gaaer der lystig Dands,
Hele Haven straaler i Lampetters Glands.

Ouvrier'en valser ved Grisettens Bryst,
glad Studenten jubler i bakkantisk Lyst!

I en Krog af Haven en Grisette staaer:
Øiet ildfuldt lyner, Hjertet heftigt slaaer.

Foden sig bevæger til Musikkens Klang:
«Hvem der turde dandse atter dog engang!

Hvem der turde svinge sig i Valsens Takt!»
Ak, men hendes Elsker staaer i Haven Vagt.

Med Lorgnet i Øiet Gammel-Englands Søn
stirrer paa Slavinden - o, hvor er hun skjøn!

Dette sorte Øie, denne lille Fod,
denne stærke Taille, dette varme Blod,

disse fulde Former, disse Lokkers Krands,
denne rige Ungdom - Alting, Alt er hans!

Alting er i Orden, Ingenting er galt:
ærlig kjøbt er Varen, og den er betalt.

Tog han hende ikke fra Mansarde'ns<note>Mansarden's] Mansarde'ns</note> Nød,
fra det strenge Arbeid for det tørre Brød?

Ruller ikke dobbelt frisk nu hendes Blod?
Rasler ikke Silken nu for hendes Fod?

Smykker ikke Skuldren Kaschemirets Pragt?
Er hun ei forvandlet ved hans money's Magt?

- Men Grisetten lytter til Musikkens Klang:
«Hvem der turde valse atter dog engang!»

Rundtomkring Alverden svinger sig og ler;
hun har maattet love: ei at dandse mer.

Man har engageret hende hvert Minut;
hun har maattet svare: «Det er mig forbudt!»

O, hvor har Mylord hun inderligt dog bed't;
han har kun bestandig svaret: «No!» og leet.


<nonum><center><small> 2.</small></center></nonum>

«Hvad vilde Du, ma chère, paa den engelske Gallei?»
en lystig Stemme hvisker. «O kom og dands med mig!»

- ««O det er jo Studenten, o det er François!»»
Han bukker: «Marguerite, dansez avec moi!»

Til Kinden stiger Blodet, hun holder det ei ud,
hun griber til sit Hjerte og stammer: «O min Gud!»

Saa flyver hun afsted i Lampetternes Glands
til Albions Søn og raaber: «My kingdom for en Dands!»

Hun river Kaschemiret fra sin deilige Hals:
«Se saa, John Bull, nu er jeg ei længere tilfals!»

Hun kaster Uhr og Ringe og Armbaand for hans Fod:
«Se saa, Mylord, nu har jeg paany mit gamle Mod!

<w>Der</w>, tag dine Løsepenge! Nu er jeg fri igjen.»
Saa valser hun med Studenten lystigt i Natten hen.
</body>
</poem>

<poem id="arentzen2019011242">
<head>
    <title>I Alperne</title>
    <firstline>En Duft over Bjergene hviler</firstline>
    <source pages="103"/>
    <quality>korrektur1,kilde,side</quality>
</head>
<body>
En Duft over Bjergene hviler
og mildner den skarpe Form.
Det er som et Slør, der yndig
dækker den strenge Norm.

I Farvetonerne dybe
Solen spreder sit Guld.
Naturen sittrer og klinger
længsels- og vemodsfuld.

Forstenelsen tykkes en Trolddom,
der Aandens Forløsning fik.
Det Haardeste, Lænkebundne
sig løser op i Musik.

I Sjæledybet den samme
Lysets Engel er Gjæst.
Naturen og Aanden feire
den store Forsoningsfest.
</body>
</poem>

<poem id="arentzen2019011243" variant="arentzen2018022815">
<head>
    <title>Den Blinde ved Arno</title>
    <firstline>Hver Morgen hisset ved Arnos Flod</firstline>
    <source pages="104-105"/>
    <quality>korrektur1,kilde,side</quality>
</head>
<body>
Hver Morgen hisset ved Arnos Flod,
naar ud jeg gik,
paa samme Plet han bestandig stod
med stirrende Blik.

Han mumlede sagte for sig hen
uhørlige Ord.
Han stod som fortabt, uden Frænde og Ven,
alene paa Jord.

Og der var Ingen, selv ei en Hund,
som leded hans Fod.
Saadan han altid hver Morgenstund
ved Paladset stod.

Den rige, herlige Arnodal
omkring ham laa:
han stirrede ud i stille Kval,
og Intet han saae.

Rundtom ham strakte sig Bjergenes Krands
med Villaers Pragt.
Han stod midt i Livets og Skjønhedens Glands
med pjaltet Dragt.

Firenze, «la bella», fortryllende By
i Solstraaleskin,
livsalige Kunst med det evige Ry -
og saa være blind!

Blandt Former og Farver svælged i Mag
den nordiske Gjæst,
mit Øie feired den ganske Dag
en Høitidsfest.

Naar saa ved Aften langs Arnos Flod
jeg hjemad gik,
endnu paa den samme Plet han stod
med stirrende Blik.
</body>
</poem>

<poem id="arentzen2019011244" variant="arentzen2018022819">
<head>
    <title>Paa Middelhavet</title>
    <firstline>Jeg gynger paa Middelhavet</firstline>
    <source pages="106-107"/>
    <quality>korrektur1,kilde,side</quality>
</head>
<body>
Jeg gynger paa Middelhavet
imod den romerske Strand.
Med underfuld Rigdom begavet,
end hviler i Dæmring begravet
min Længsels forjættede Land.

Den langlige Bølge ruller
med Brusen om Skibets Stavn,
den bæver sig høit med Bulder
og bærer mig paa sin Skulder
til Romas udstrakte Favn.

O Hav med de mægtige Vande,
med roesomstraalede Kyst!
Europas deiligste Lande
og Asiens og Afrikas Strande
Du trykker op til dit Bryst.

Historiens ældgamle Amme!
til Sang af Musernes Kor
din dristige Menneskestamme
Prometheus’ himmelske Flamme
har bragt den undrende Jord.

Fønicier-Ulken har fundet
bag Herkulesstøtterne Vei.
I dunkle Symboler bundet,
Ægyptens Vismand har grundet,
men løftede Sløret ei.

O Hellas’ straalende Minder
I Daad og Marmor og Skrift!
Mens Sekel paa Sekel svinder,
dog aldrig sin Mage finder,
o Roma! din Storbedrift.

... Histude stiger en Linie
af Kysten fra Bølgernes Bad.
<w>Der</w> smiler den landlige Vigne,
<w>der</w> suser den prægtige Pinie,
<w>der</w> kneiser den evige Stad!

Som fordum Æneas jeg higer
imod den vinkende Bred.
Mens bag mig Fortiden viger,
foran mig Fremtiden stiger
med Lys og Lykke og Fred.
</body>
</poem>

<poem id="arentzen2019011245">
<head>
    <title>Novemberbrev fra Rom</title>
    <firstline>Hvad skal jeg sige? Mine Ord</firstline>
    <source pages="108-110"/>
    <quality>korrektur1,kilde,side</quality>
</head>
<body>
«Hvad skal jeg sige? Mine Ord
vil ikke meget sige.»
En Verden underfuld og stor,
en Verden uden Lige!

Jeg vandrer taus og stille om
og ned min Jubel dæmper.
I Solens Straaler hviler Rom
med Sommer i November.

Til Monte Pincio hen jeg gaaer,
mens Aftensolen luer;
og, i Beundring tabt, jeg staaer
og ned paa Roma skuer.

I Aftenrødens gyldne Skjær
om svunde store Dage
i Marmorskrift jeg læser her
en mægtig gammel Sage.

Jeg staaer med dybtbevæget Aand
i Monte Pincio-Haven.
Med Middelaldren Haand i Haand
gaaer Oldtid frem af Graven.

Og saa et broget Nutidsliv
med Sorger og med Glæder,
med Had og Elskov, Kys og Kiv
paa Gader og i Stræder!

O var jeg Maler! Handværksmænd,
Signorer, Munke, Præster
og Æsler skulde sættes hen
imellem Fortids Rester.

Jeg vilde male Hver og En,
ja først de mest Forfløine,
saa gamle Mutter med sin Ten
og saa - de sorte Øine!

Skjøndt kun Poet, I faaer ei Ro;
jeg maler lidt af Glandsen.
Ak, paa det Hele, kan I troe,
Naturen sætter Krandsen.

Cypresser rage mægtigt op,
ud Pinier Kronen folder
og ligne med den hvalte Top
fast Kæmpe-Parasoller.

Imellem Løvet mørkegrønt
Orangen gylden skinner;
og under Laurbær straaler skjønt
et Pantheon af Minder.

Ave Maria! Klokkeklang!
Nu Dag og Arbeid ender.
Thi slutter ogsaa nu min Sang
til mine danske Venner.
</body>
</poem>

<poem id="arentzen2019011246" variant="arentzen2018022823">
<head>
    <title>I det gamle Roma</title>
    <firstline>Du, som delte tro min Vandring</firstline>
    <source pages="111-113"/>
    <quality>korrektur1,kilde,side</quality>
</head>
<body>
Du, som delte tro min Vandring
gjennem Aarene, som svandt,
fulgte mig i hver Forandring
og til min din Skjebne bandt -

Du, som kjærligt med mig flakked
over Alperne til Rom,
Du, hvem aldrig nok jeg takked,
kom, min unge Hustru, kom!

Solen skinner over Staden,
Himlen straaler mørkeblaa;
gjennem Trængslen nedad Gaden
lad os ud paa Vandring gaae!

Hen paa Forum ufortøvet,
giv mig Armen, fremad, frem!
Ud at samle Blomsterstøvet
til vor kjære Kube hjem!

Saae Da Munken, som tilside
med sin brune Kutte veg?
«Ja, hvor syntes han at lide,
ak, hvor mager og hvor bleg!»

Hvad er det? Du stjaalent smiler,
og din Kind sig farver rød.
Ah, en Mand sit Hoved hviler
i sin brave Hustrus Skjød.

Scene uden al Beregning!
Ivrig Jagt paa denne Fyr,
til hans Legemes Forpleining,
efter slemme springske Dyr!

... Her er Forum! Det sig strækker
som en mægtig Kirkegaard,
hvorpaa rundtomkring i Rækker
Marmormonumenter staaer.

Disse Stene fange Mæle,
kommer Du med opladt Sands.
Som Historiens Milepæle
vidne de om svunden Glands.

Hist Konkordia Tempelsalen -
nu Ruin kun - kneised stolt,
Cicero med Vælde Talen
her mod Katilina holdt.

Zions Konge! Titusbuen
fører Tanken til dit Hus:
Sværdet kappes grumt med Luen,
Davids Stad er lagt i Grus.

<w>Der</w> sig Kolosseum runder,
Tid og Mennesker tiltrods.
Under over alle Under,
jættestore Stenkolos!

Konstantinusbuen minder
om den sidste store Strid.
Korset kommer, ser og vinder -
og med det den nye Tid.

Keisernes Paladser drage
mægtigt op til Palatin.
Mindets Glands er kun tilbage -
og en Verden i Ruin!

Over Herlighed, som neppe
anes bag den sjunkne Mur,
breder Du dit grønne Teppe,
evigt blomstrende Natur!

Ja, en sælsom Vemodsklage
klinger i det gamle Rom.
Oldtids kolossale Dage
vies ind til Død og Dom.
</body>
</poem>

<poem id="arentzen2019011247" variant="arentzen2018022831">
<head>
    <title>I Katakomben</title>
    <firstline>Dybt Katakomben sig strækker</firstline>
    <source pages="114-116"/>
    <quality>korrektur1,kilde,side</quality>
</head>
<body>
Dybt Katakomben sig strækker
under St. Peters Stad,
mens Livet ovenover
larmer sorgløst og glad.

Den ligner en Dødningseiler,
som gjennem Aarhundreder tyst
ad Underverdenens Bølger
styrer mod Evigheds Kyst.

I Køie høit over Køie
hviler — en Haandfuld Støv —
blomstrende Menneskeslægter,
som Høstens smuldrende Løv.

Martyrernes stolte Skare —
lidt Aske, Knokler, et Navn —
bæres af Dødningskibet
til deres Længsels Havn.

Jeg vandrer i Førerens Fodspor
ved Voxkjertens matte Skin
gjennem de dunkle Gange
langsomt ud og ind.

Et Kvindenavn, ridset i Væggen,
følger mig, hvor jeg gaaer.
«Sofronia!» paa alle Mure
i Dødningstaden staaer.

Tilsidst, hvor de snevre Gange
sig vide kapelagtig ud,
Den sidste Hilsen mig møder:
«Sofronia — Du lever i Gud!»

Jeg stirrer som Østens Konge.
da Haanden paa Muren skrev.
Hvo løser vel Runens Gaade,
som her begravet blev?

Kom han fra fjerne Lande
med Pilegrimstav i Haand
og søgte selv under Jorden
med dybtbedrøvet Aand?

Søgte han her i Mørket
sin savnede dyreste Skat,
som Orfeus Eurydike
i Underverdenens Nat.

Ridser han ind i Muren,
alt som han fremad gaaer,
Navnet, der gjennem Sekler,
kjærlighedsvidnende, staaer!

Fandt han tilsidst i Kapellet
sin haabende Tankes Brud
og skrev, trods Knokler og Aske:
«Sofronia - Du lever i Gud!»
</body>
</poem>

<poem id="arentzen2019011248" variant="arentzen2018022827">
<head>
    <title>I Klostergaarden</title>
    <firstline>Der hersker i Klostergaarden</firstline>
    <source pages="117-118"/>
    <quality>korrektur1,kilde,side</quality>
</head>
<body>
Der hersker i Klostergaarden
ved Munkenes stille Bo,
af Fredens Engel hidbaaren,
en underfuld kvægende Ro.

Med hundrede Søiler sig breder
den mægtige Buegang.
Fra Kirken dæmpet sig spreder
Lyden af Brødrenes Sang.

Og Guldorangerne svæve
i Bladenes grønne Ly,
og mørkt Cypresserne hæve
sig høit mod den flyvende Sky.

Den yndigste Rosenflor smiler
med sødt vederkvægende Duft,
og over det Hele hviler
Italiens straalende Luft.

Saa hjemligt Gaarden sig strækker
for Vandrerens henrykte Blik,
og Klosterbrønden ham rækker
en styrkende Læskedrik.

Her er saa hyggeligt stille,
ei Spor af Menneskefjed,
paa Søilerne Solstraaler spille,
og Alting aander kun Fred.

Hvor Oldtidens uhyre Thermer,
som Vidner om Keisernes Magt
med Statuer, Buster og Hermer
sig hæved med blændende Pragt,

<w>der</w> Klosterhaven sig strækker
som Ensomheds Helligdom
med straalende Søilerækker —
og udenfor larmer Rom!
</body>
</poem>

<poem id="arentzen2019011249">
<head>
    <title>Nordboernes Julesang i Rom</title>
    <subtitle>(1862)</subtitle>
    <firstline>St. Peter kasted Runer over Spange</firstline>
    <source pages="119-120"/>
    <quality>korrektur1,kilde,side</quality>
</head>
<body>
St. Peter kasted Runer over Spange,
som Nordens Sønner over maatte gange.
Saa letted vi vort Anker,
saa fik vi bliden Bør.
Farvel I stolte Fjelde,
farvel I stille Søer,
Klippefos med den vilde Brusen,
Bøgeskov med den milde Susen,
Fædreland!

Nu straaler Sydens Himmel os imøde,
i Løvets Grønt Oranger gyldent gløde.
Se! Kolosseum kneiser
St. Peterskirken nær -
de svundne Tider favnes
i Mindets Aftenskjær.
Hilset vær søilesmykte Haller,
Oldtids Pragt, stolte Middelalder,
Romas Glands!

Imellem Marmorguder og Madonner,
imellem gamle Fauner, unge Nonner
det høie Nordens Sønner
kan sværme henrykt om -
men glemme dog ei Hjemmet
for Syden og for Rom.
Nordens Jul vækker alle Minder,
Nordens Jul samler og forbinder
Nordens Børn.

Vor Tanke gaaer fra Villa og fra Vigne,
fra Rosenduft, fra Laurbær og fra Pinie
til Fødelandets Strande
hvor Barnets Vugge stod.
Ak, aldrig kan vi glemme
vor Fostermoder god -
stolte Hav, Vei til Roes og Vælde,
stille Dal mellem vilde Fjelde,
høie Nord!

Ved Arnens milde Fest, som Hjertet kvæger,
paa gammel Vis vi tømme Bragebæger;
og Løftet høit skal stige
med Modersmaalets Klang
til Sverrig og til Norge
som til den danske Vang:
Hvor vi saa hen i Verden stevne,
vies dog alt, hvad vi kan evne,
Fædres Land!
</body>
</poem>

<poem id="arentzen2019011250" variant="arentzen2018022835">
<head>
    <title>Julebrev fra Rom</title>
    <firstline>Nu Juletidens Tryllespil</firstline>
    <source pages="121-125"/>
    <quality>korrektur1,kilde,side</quality>
</head>
<body>
Nu Juletidens Tryllespil
er endt for dennesinde,
jeg lidt derom berette vil
til Fyen, til Kjerteminde.

Da paa min Fødselsdag jeg skrev,
saa var det til de Store:
jeg tænker, dette Julebrev
maaske den Smaa kan more.

Som Julen er en Børnefest,
det kan ei Mening savne,
at buden er paa den til Gjæst
min lille fyenske Navne.

Ved Advent traved Hyrder ind,
fra Mark til Tiberstaden
og vandred om i lodne Skind
ved Dag og Nat paa Gaden.

De standsed foran Bod og Mur
ved hvert Madonnabilled
og hilsed fra den fri Natur
og stemmed op og spilled.

Høit Sækkepibens simple Klang,
med Fløitens sælsomt blandet,
gjenlød i Gaden, mørk og trang,
som Julebud fra Landet.

Det var, som da til Bethlehem
de fromme Hyrder iled
mod Stalden og mod Krybben frem,
hvor Jesusbarnet smiled.

Jeg springer over al den Stads,
Maria maggiore
med sagte Vals og anden Spas
i Juletiden gjorde.

Om Lateranet intet Ord,
end mindre om St. Peter —
jeg er jo fra det høie Nord,
en Saul iblandt Profeter.

Man dyrker Gud, min lille Ven,
paa mangeslags Façoner.
Den lystigste jeg har igjen,
de hellige tre Konger.

Alt Natten før jeg vandred om
imellem Folkemassen.
Hvor tumled sig det unge Rom
paa St. Eustachio-Pladsen!

I Boder straaled Legetøi
og Sukkergodt og Kage;
og rundtomkring der var en Støi,
som finder knap sin Mage.

Man larmed, efter gammel Skik,
langt over Midnatsstunden.
Til Dagens Ære Mængden gik
med en Trompet for Munden.

Og det var ikke blot de Smaa,
der nøde denne Lykke —
Du skulde set din Onkel gaae
og blæse Alt et Stykke!

Imidlertid høit over Sky
de stille Stjerner blinked,
som hin, der til Judæas By
de gamle Vise vinked.

Paa Kapitol den næste Dag
var endnu større Røre.
<w>Der</w> stod det store Hovedslag,
hvorom Du nu skal høre.

En mægtig Trappe fører op
til Kirken, som mod Himlen
paa Høiens minderige Top
sig hæver over Vrimlen.

Mens Præster smukt i Koret sang,
i Skibet, i Kapellet
Madonna sad i Transparent,
fromt over Barnet hældet.

Foran det Østens Konger stod -
en Morian var den ene.
Det Hele høist naturligt lod,
som paa Theatrets Scene.

En Kæmpedukke var Enhver,
med Klæder udstafferet:
som Du kan tænke Dig, især
Bambino dog brillered.

Og bagest var et Landskab smukt
med Palmer og deslige,
og øverst saae man lige lukt
ind i Guds Himmerige.

Det Allerbedste kommer nu.
I Straahat, Krinoline,
saa gammel knap engang som Du,
med værdig Alvorsmine

en lille Pige nok saa stolt
skraas for Madonnavæggen
paa en Tribune stod og holdt
en velstuderet Præken.

Da den var endt — et lille Knix
og ned igjen til Moder,
og saadan præked meget fix
en Mængde spæde Poder.

Tilsidst man bar i Procession
med Faner og med Fakler
Madonnabarnets Pragtperson,
der gjøre kan Mirakler.

De brune Munke sang i Kor:
«Bambino, Søde, Smukke!»
og Trængselen var meget stor
omkring den pæne Dukke.

Vidt Kirkens Døre aabne stod,
ind titted Aftnens Stjerne.
Mit trætte Blik jeg flyve lod
ud i det dunkle Fjerne.

I Aftenrøden Roma laa
med alle sine Minder —
i Horizonten mørkeblaa,
snedækte Bjergetinder.
</body>
</poem>

<poem id="arentzen2019011251" variant="arentzen2018022839">
<head>
    <title>Profane Helgene</title>
    <firstline>I Pavepaladsets Sale</firstline>
    <source pages="126-128"/>
    <quality>korrektur1,kilde,side</quality>
</head>
<body>
I Pavepaladsets Sale
blandt Statuers straalende Hær
Menandros og Poseidippos
de sidde hinanden nær.

Den græske Komedies Mestre
det vare de begge to,
ad Athenaiernes Daarskab
med Aand og med Vid de lo.

De hilsed Narrenes Fagter
med Latter kløgtig og sund —
der svæver endnu et Gjenskin
deraf om den kraftige Mund.

Ja, selv dengang de var døde
og standne i Marmor op
og hviled dybt under Jorden,
de hittede paa et Spilop.

I Sekler de kukelured,
men saa faldt Tiden dem lang:
de hørte kun Præsternes Messer
og Kirkeklokkernes Klang.

Mens Sixtus den femte throned
med Himmerigs Nøgler i Rom,
engang man graved i Jorden,
for Dagen Skjelmerne kom.

«To Hellige!» Præsterne jubled
og kasted sig for dem paa Knæ -
de fandtes i St. Lorenzos,
den ældgamle Kirkes Læ.

Saa blev der om deres Hoved
en Helgenglorie sat;
og Lamper brændte der for dem
og det baade Dag og Nat.

De Troendes talløse Skare
andægtig omkring dem stod
og kyssed med ydmyge Lader
de Helliges Marmorfod.

De benedidede Fødder
fik aldrig Rist eller Ro —
og for dem at konservere,
saa gav man dem Bronzesko.

... Poeternes Helgenglorie
forlængst er sunket til Jord,
men endnu paa Fødderne findes
af Bronzeskoene Spor.

Jeg vandred i Vatikanet
og saae paa dem begge to,
ad Menneskebørnenes Daarskab
de lystige Gamle lo.
</body>
</poem>

<poem id="arentzen2019011252" variant="arentzen2018022840">
<head>
    <title>I Bjergene</title>
    <firstline>Det er Foraar — afsted</firstline>
    <source pages="129-132"/>
    <quality>korrektur1,kilde,side</quality>
</head>
<body>
Det er Foraar — afsted
til de blaanende Bjerge, som vinke!
Har Du Lyst, saa kom med,
hvor i Morgendug Blomsterne blinke!
Fra den ældgamle By
med det evige Ry
og med Mindernes Skatte bag Muren
lad os jublende tye
til Naturen!

Hvilken kvægende Ro!
Langsmed Bjerget en Gedehjord vanker,
og i Dalen sig snoe
mellem Træerne spirende Ranker;
medens Kornet paa Vang
og en Lærke med Sang,
hvor Saameget er sælsomt og fremmed,
minder blidt paa vor Gang
os om Hjemmet.

Se paa Skraaningen <w>der</w>
dog Lacerten, den sirlige, grønne!
At vi komme den nær,
har den Frygtsomme godt kunnet skjønne;
og den standser en Stund
med en Regnorm i Mund —
hvilke Øine, saa kloge, saa klare! —
for at skjærme sit Fund
imod Fare.

Nu til Søen vi naae,
der i Krateret drømmende hviler.
Ved hvert Skridt maa vi staae:
hvor den yndigt og fredeligt smiler!
Over Vandspeilet hen
flyver Blikket igjen
til Kampagnen, i Taushed begravet;
og derude bag den
ruller Havet.

Hisset, pyntet og stram
og omboltret af legende Vinde,
rask en landlig Madam
traver hjem paa sin tro Aseninde.
Man kan knap holde Styr
paa en langøret Fyr,
der dem møder og skryder erotisk -
og saa kaldes det Dyr
for bæotisk!

Hist paa Fjeldskræntens Top
ligger, broget og malerisk, Staden.
Lad os stige derop!
Nei, hvor snæver og smudsig er Gaden!
Foran Huset af Sten
spinder flittigt paa Ten
en bedaget og rynket Moerlille —
til Model saadan En
ei var ilde!

Mod os kommer en Mand,
og som Hund følger bagefter Grisen.
Høit i Tiggernes Land
om en «mezzo bajoc» lyder Visen,
medens Store som Smaa
med et «Yes!» la’er forstaae,
at dem gjæster en «forestiere» —
mon de skjønne derpaa
som en Ære?

Langsmed Floden vi gaae,
og umærkeligt opad vi stige
mellem Fjeldene graa
imod Skyernes svævende Rige.
Hissel Egenes Pragt
om et Kloster staaer Vagt,
der med Grotternes dunkle Kapeller
høit om Troeslivets Magt
os fortæller.

Over Vandfaldets Glands,
som med Skumperler bruser derunder,
smukt med Søilernes Krands
paa en Klippetop Templet sig runder.
Her om Oldtidens Aar
og om Skjønhedens Vaar —
medens Seklerne komme og svinde -
det udødeligt staaer
som et Minde.

Ja, vor Vandring var smuk
og vil kaldes i kommende Dage
med et længselsfuldt Suk
i Erindringen ofte tilbage.
Under Tusmørket blidt
i vort Hjem ville lidt
mellem Bjergenes grønnende Ranker
sværme længe og vidt
vore Tanker.
</body>
</poem>

<poem id="arentzen2019011253" variant="arentzen2018022841">
<head>
    <title>Lago de’ Tartari</title>
    <firstline>Hvor Himlen hvælver sit dybe Blaa</firstline>
    <source pages="133-134"/>
    <quality>korrektur1,kilde,side</quality>
</head>
<body>
Hvor Himlen hvælver sit dybe Blaa
henover Kampagnens Øde,
og Blikkene vidt uden Grændse gaae
og Tomhed og Taushed kun møde —

hvor Rede bygger den vilde Fugl
imellem de gamle Ruiner,
som rage frem under Vedbendeskjul
med mørke, tungsindige Miner —

hvor Sumpen breder sit døde Vand
med Bøflernes rasende Skare,
og Feberen tænder Blodet i Brand,
og Dæmoner i Luften fare:

<w>der</w> strakte sig ensomt en stille Sø,
med sælsom Dødsmagt forlenet:
rundtom dens Bredder hvert spirende Frø
af Bølgerne flux blev forstenet.

Det var et Krater, som ud var brændt
i gamle, forglemte Dage;
og Luen, høit imod Himlen tændt,
var nu kun en dunkel Sage.

Det var som et flammende Menneskebryst
der høit i Begeistring vugges:
et Pust — og Livets brusende Lyst
i Tungsindets Taarer slukkes.

... Med at søge Tartarussøens Sted,
o Vandrer, ei Tiden Du spilde!
Den forstened Alting omkring sin Bred
og tilsidst selv sin egen Kilde.
</body>
</poem>

<poem id="arentzen2019011254" variant="arentzen2018022844">
<head>
    <title>I et italiensk Theater</title>
    <firstline>Hun ligger i Logen henslængt</firstline>
    <source pages="135-136"/>
    <quality>korrektur1,kilde,side</quality>
</head>
<body>
Hun ligger i Logen henslængt
paa fløielsblødt Stolehynde.
Der er over Skikkelsen udbredt
den indolenteste Ynde.

Med halvtfraværende Tanker
hun lytter til Sangerens Trille
og leger paa Logeranden
med Haanden, saa fin og lille.

Mens Diamanterne funkle
fra Barmen, som svagt sig hæver,
et drømmende Smil vemodigt
om Læberne sagte bæver.

Ifjor i Klosterets Haller
hos Helgener og Madonner
hun vandrede fjernt fra Larmen
imellem de blege Nonner.

Hun sang sit Ave Maria
med sølvklare smeltende Toner
og knæled med bøiet Hoved
for Verdens store Forsoner.

Og i hendes Hjerte fødtes
de yndigste Kjærlighedsdrømme
som Purpurskyer, der stille
henover Himlen svømme.

... Saa rasled Silke for Foden
i Lampe- og Kjerteglandsen,
og om hendes Pande trykked
Veninderne Brudekrandsen.

Det var som halvt i Drømme,
at, ud af klostret reven,
hun kastedes af sin Moder
i Armene paa Hr. Greven.

Og da hun endelig vaagned
og stirred paa Ægtemagen,
hun fandt — ei Hoved og Hjerte,
men vel en Nøgle paa Bagen.

Thi ligger hun henslængt i Logen,
mens Sangerens Trille klinger —
det yndigste Marmorbilled:
en Psyche med brudte Vinger.
</body>
</poem>

<poem id="arentzen2019011255" variant="arentzen2018022801">
<head>
    <title>Arnold fra Brescia</title>
    <firstline>Rødmende straaler den østlige Himmel</firstline>
    <source pages="137-139"/>
    <quality>korrektur1,kilde,side</quality>
</head>
<body>
Rødmende straaler den østlige Himmel
høit over Tiberens evige Stad.
Dysset i Slummer, den larmende Vrimmel
glemmer sin Kjærlighed, glemmer sit Had -
ak! og den glemmer sin store Profet,
Folketribunen med glødende Tunge,
der har sit Roma, det ældgamle, set
vorde det gjenfødte, unge.

Hisset ved porta del popolo luer
Baalet mod Morgenens purpurne Sky.
Naglet til Korset, i Dødskampen skuer
Arnold fra Brescia vidt over By.
Kirkernes Skare, Paladsernes Hær,
tilsløret, end sig i Dæmringen hyller.
Nu stiger Solen, og Straalernes Skjær
Tinder og Kupler forgylder.

Martyren løfter sit bristende Øie
op fra sit Baal mod det himmelske Lys,
der, som Keruben med Bud fra det Høie,
fører hans Sjæl gjennem Dødsmulmets Gys -
sænker det atter, og dybt for hans Fod
Oldtidens Glands sig med Nutidens blander,
hvor han har løftet med ubøiet Mod
Frihedens hellige Banner.

Ak, han har vandret i Alpernes Dale,
til «Paraklet» har han fulgt Abailard.
Fortiden, vækket af Seklernes Dvale
o hvilken Fremtid, saa lys og saa klar!
Roms Republik og Apostlenes Tid,
Friheds- og Kjærligheds Eventyrdage —
derfor han styrted sig freidig i Strid:
Gud er jo stærk i de Svage!

Slaget er tabt. Som sin Herre og Mester
hænger paa Kors han til Spot og til Spe.
Høit triumfere de mæskede Præster,
Pave med Keiser ad Drømmeren le.
Frihedens Trækfugl! for tidligt Du kom,
synker med mattede Vinger i Døden.
Under hans Golgatha strækker sig Rom
deilig i Morgenens Gløden.

Forums Ruiner i uhyre Masser
og Kapitolet med Hæderens Glands,
Keisernes vedbendomslyngte Paladser
og Kolosseums gigantiske Krands,
Søiler og Buer — en Verden i Grus,
Kirken St. Pietro, Apostelens Minde,
og Lateranet, der Stormenes Sus
trodser med straalende Tinde.

Endelig, endelig Byen sig hæver,
vækket af Bødlernes tidlige Larm,
iler mod Baalet og fnyser og bæver,
delt mellem Vemod og rasende Harm.
Ak, men forsilde, thi Alt er forbi:
Luen om Martyrens Hoved slaaer sammen.
Hult lyder Munkenes Dødslitani
med et hoverende Amen.

Flammen sin Tunge mod Himmelen strækker,
ned synker Korset i Baalet med Brag,
og som et rædselfuldl Ligklæde dækker
Røgskyen Alting med hvirvlende Lag.
Romerne jamre: «Du Frihedens Tolk,
Støvet af Dig som Relikvie fredes!»
Vagten forjager det stormende Folk —
Asken i Tiberen spredes.
</body>
</poem>

<poem id="arentzen2019011256">
<head>
    <title>Eremit-Paven</title>
    <firstline>Ad trange, steile Hyrde-Sti</firstline>
    <source pages="140-147"/>
    <quality>korrektur1,kilde,side</quality>
</head>
<body>
<nonum><center>I.</center></nonum>

Ad trange, steile Hyrde-Sti
med Syd-Italiens Sceneri
en gammel Biskop klavrer op
til himmelhøie Fjeldetop.
Et Pergament, med Segl bedækt
som Vidner om Indholdets Vægt,
han bærer i sin høire Haand,
saa fuld af Ærefrygt i Aand,
som var det corpus domini,
han, høitbenaadet, bar deri.

To andre Bisper følge ham
møisommeligt paa Bjergets Kam,
og iblandt Dignitarer fler
endog en Kardinal man ser,
mens Folkeskaren, mægtig, stor,
sig trænger frem i deres Spor.
De standse ved en Hytte lav,
der Ly en Eneboer gav.
Han træder ud, saa mager, bleg,
som om han frem af Graven steg,
og stirrer sky, ja næsten vild -
af Graad fast sluktes Øiets Ild -
paa Kirkens høie Tilsynsmænd,
der for hans Fod sig kaste hen.

Saa læses op hint Pergament,
af Kardinal-Kollegiet sendt -
et sirligt stilet Valgdekret,
der kalder vor Anakoret
fra Ensomhedens Helligdom
til Pavethronen hist i Rom.
Konklavet i Partiers Strid
som Udvei fra den bittre Splid
har maattet tye til Bjergets Top,
hvor Kampens Larm ei naaede op.

Han staaer som rammet af et Lyn.
Er det en Drøm, et Aandesyn?
Sit eget Øre knap han troer.
Er det en Dæmons Fristerord?
Mon han skal blive eller flye?
Hør! Folket jubler høit i Sky
og hilser i Naturens Favn
ham med det stolte Pavenavn.
Tilsidst han, fattet, bryder ud:
«Mig kalder Kirken, Kristi Brud.
O store Gud, din Villie ske!
Du naadig til din Tjener se!»


<nonum><center>II.</center></nonum>

Han ned af Bjerget bliver bragt,
og, hyllet i den usle Dragt,
han bar paa steile Fjeldetop,
han sættes paa et Æsel op.
Neapels Konge Tømmen holdt
og kneised derved dobbelt stolt.
Foran en Ridderskare red
i al sin gyldne Herlighed,
mens Geistligheden paa sin Gang
høitidelige Hymner sang.
Bagefter strømmed som en Hær
Befolkningen fra fjern og nær.
Hvor Eremiten fremad red,
langs Veien knæled Mængden ned.
Glad Gamle, Unge, Kvinder, Mænd
med barnlig Studsen stirred hen
paa deres vilde Bjerges Søn,
hvis Liv randt hen i Bod og Bøn,
men nu - et Eventyr uhørt -
til Pavethronens Glands blev ført.
En Verdens Frelser, tyktes dem,
holdt Indtog i Jerusalem.

Han ledes til Neapel hen
af Kongen og hans stolte Mænd.
Hvad ændser han den skjønne Bugt,
hvor Livet straaler yppigt smukt?
Se! Mængden slentrer sorgløst om,
som var der ingen Død og Dom.
Se! Paradisets Kundskabsfrugt
til Adam bliver dristigt plukt
af Evas fagre Kvindehaand,
ført af den gamle Fristeraand.
Ja, Slangen vælter sig i Støv
og snoer sig blandt Orangens Løv
og lokker med dæmonisk Magt
i Tryllehavens rige Pragt.
Vesuv forgjæves spruder vild
og minder om en større Ild.

I Kongens Slot han fæster Bo,
men Hjertet finder ingen Ro.
Af Purpur dækket, febersygt
det banker, aldrig, aldrig trygt.
Han Aandens indre Stemme lød
og tidlig alt med Verden brød -
en Olding under graanet Haar
han nu deri som Fremmed staaer.
Paa Fjeld i Storm og Stjerneskjær
var Himlens Røst ham altid nær -
paa Marmorgulv i Pragtgemak
hans døves fast af Verdens Snak.
O ve! Hvorhen hans Øie faldt,
om Magt og Mammon kun det gjaldt.

Han gav og gav og gav og gav,
bestandig løde nye Krav.
En Spillebold for Alles List,
han Dag og Nat har ikke Frist;
og, veivild, famler om han blindt
i Politikens Labyrint.
Til Jorden dybt han tynges ned
af Pavekaabens Herlighed.
Al anden Byrde - nu han ser -
er imod denne let som Fjer.

Med Blusel snart han mærked godt,
at han en Skive blev for Spot;
og saa, til Bod for Magtens Sorg,
han tømre lod i Kongens Borg
en Celle, ringe, lille, lav,
og gik deri som i sin Grav.
Tre Kardinaler maatte staae
for Styret, mens i Bøn han laa.


<nonum><center>III.</center></nonum>

I Cellen, fjern fra Hoffets Tant,
sig selv igjen den Gamle fandt.
I Nattens Stilhed lød en Røst,
der trængte dybt sig i hans Bryst:
«Tak af! Tak af! Du Sjælero
kun finder i din Enebo.»
Det tyktes ham, en Engel kom
at bringe himmelsk Lægedom
og med sin Svanevinge hvid
tilvifte Panden Køling blid.

Hvad Aandens stærke Stemme bød
han nu som altid ydmyg lød.
Glad lægger han sit Purpur af -
med Knortekjæp til Vandringsstav
han midt i Kongeborgens Pragt
staaer i sin gamle, ringe Dragt.

Han iled til sit kjære Fjeld
og drak af klare Kildevæld
og knæled under Skovens Træ
i Ensomhedens stille Læ.
Høit løftet over Livets Larm,
han føler Freden i sin Barm.
I Solens Skin, i Maanens Skjær,
i Stjernehimlens Glands især
en Prik blev hele Jorden kun
i Universets store Rund,
som Kj ærlighedens Guddomsaand
omsvinger med sin Almagts Haand.
Med Smil ad Jord-Atomets Strid
i dette korte Spand af Tid
han tykkes sig med henrykt Sands
omstraalt af Evighedens Glands.

Ak! Himlens høie Glæde kun
ham blev til Del en stakket Stund.
Den nye Pave undte Fred
ei Munken i hans Ensomhed.
Hvad om igjen han dukked frem
af sine vilde Bjerges Gjern?
Hvad om han brugt som Redskab blev
og Peders Nøgler til sig rev?
Hans Fortid er hans Fremtids Grav -
saa lyder Politikens Krav.

Da Sendebud fra Paven kom
for flux at bringe ham til Rom,
han flygted bort paa ilsom Fod,
til, mødig, han ved Havet stod,
der skyller mod Apuliens Kyst.
Nu aander lettere hans Bryst:
histovre, paa Dalmatiens Strand
et Skjulested vel findes kan!
I Fiskerbaad han stiger ind,
men tumles om af Strøm og Vind
og kastes saa tilbage - hen
i Armene paa Pavens Mænd.

Til mørkt Kastel paa Fjeldetop
man fører Eremiten op.
I Taarnets Kammer sluttet ind,
han stille sad med blegnet Kind
og døde snart - ei vides mer.
Men Rygter gik der, fler og fler,
om Borgens Fange, blid og from,
og om hans dunkle Martyrdom.
</body>
</poem>

<poem id="arentzen2019011257">
<head>
    <title>I Hjemmet</title>
    <firstline>Som Fuglen i sin Redes Gjern</firstline>
    <source pages="148-149"/>
    <quality>korrektur1,kilde,side</quality>
</head>
<body>
Som Fuglen i sin Redes Gjern,
der kviddrer glad en Sang,
jeg sidder i mit stille Hjem
og lokker af min Cither frem
en simpel Hjerteklang.

Det er en deilig Sommerdag,
saa liflig, lys og varm.
Jeg aander ind med Velbehag
den friske Luft i fulde Drag
og glemmer Sorg og Harm.

Det Søndag er, og Sabbathsro
er udbredt videnom.
Jeg føler mig saa sjælefro
og jubler: Bedst er eget Bo
og, Hjem! din Helligdom.

Jeg seiled op til høien Nord
saa ung, saa kjæk, saa fri,
og vandred om i Fortids Spor
paa Islands minderige Jord
ved Fossefald og Li.

Jeg damped nedad imod Syd,
Neapel! til din Bugt,
hvor Alting hvisker: «Lev og nyd
og dands til Mandolinens Lyd
og pluk den gyldne Frugt!»

Det var dog ei mit Fødeland,
det var dog ei mit Hjem.
I Nordens Frost, i Sydens Brand
den lyse Bøg paa Sjællands Strand
for Tanken dukked frem.

Jeg træt ei bliver af at se
paa Birkens fine Blad,
paa Pæretræets Blomstersne.
Kun Lidt! - Ja, I maa gjerne le!
Det Lidt, det gjør mig glad.

Mod Haven Vindvet aabent staaer.
Hvor Svalen kviddrer sødt!
En Drossel sine Triller slaaer -
og Haanden over Strengen gaaer,
og Hjertet bliver blødt.
</body>
</poem>

<poem id="arentzen2019011258" variant="arentzen2019010648">
<head>
    <title>Den stille Luftning</title>
    <firstline>I de unge Dages</firstline>
    <source pages="150-152"/>
    <quality>korrektur1,kilde,side</quality>
</head>
<body>
I de unge Dages
kaade Foraarsblæst
som den vilde Jæger,
foer jeg høit til Hest.

Guddomsrøsten trængte
neppe til mit Sind,
før jeg lystigt slog den
hen i Veir og Vind.

Lad kun Andre klage
over Livets Gang -
Manddoms stille Dage
fylde mig med Sang.

Rolig Sjælen vugger
sig i Harmoni,
og en gammel Saga
dukker op deri.

Da Profeten fordum
paa sin Engels Bud
i den dunkle Hule
vented paa sin Gud -

se! da kom et Uveir,
brat det frem sig svang,
stoltest Stamme brødes
paa dets Kæmpegang -

se! da kom et Jordskjælv,
slukt blev Solens Glands,
Jordens faste Grundvold
gik i Bølgedands -

se! da kom en Flamme,
ræddelig og vild,
op mod Himlen blussed
høit den stærke Ild.

Men i Storm og Jordskjælv
gik ei Herrens Vei,
i den vilde Lue
taled Herren ei.

Først da efter Ilden
kom en sagte Lyd,
grebes dybt Profeten
af en navnløs Fryd.

Mens en stille Luftning
leged med hvert Blad,
svøbte han sin Kappe
om sit Hoved glad.

Ud han gik, bevæget,
bøied sig mod Jord,
lytted, ydmyg, stille,
til sin Herres Ord.
</body>
</poem>

<poem id="arentzen2019011259" variant="arentzen2018022814">
<head>
    <title>Det er ikke dødt</title>
    <firstline>Det er ikke dødt, det er ikke dødt</firstline>
    <source pages="153"/>
    <quality>korrektur1,kilde,side</quality>
</head>
<body>
Det er ikke dødt, det er ikke dødt
hvad Du sænked i Tidens Strøm;
og sent eller tidlig vorder Du mødt
af Alt, af Daad som af Drøm.

Den larmende Dag kan rastløs gaae
og Aarene rulle hen —
og saa, naar mindst Du tænker derpaa,
det Svundne sig hæver igjen.

Du slumrer en sildig Nattestund,
i Ubevidstheden gjemt,
da stiger af Sjælens dunkle Grund
hvad Du troede for evig glemt.

Da vaagner Du med bevæget Hu,
og det er forbi med din Mag;
Du farer op med hemmelig Gru,
og Sjælen har Dommedag.
</body>
</poem>

<poem id="arentzen2019011260" variant="arentzen2019010647">
<head>
    <title>Kvældulv</title>
    <firstline>I Ungdomstidens stormende Aar</firstline>
    <source pages="154-155"/>
    <quality>korrektur1,kilde,side</quality>
</head>
<body>
I Ungdomstidens stormende Aar
han havde som Viking hærget.
Skjoldet nu støvet i Krogen staaer,
og rustent paa Væg hænger Værget.

Vikingen er som Bondemand ind
paa Fædrenegaarden dragen.
Edderkoppen spinder sit Spind
i Hjelmen oppe paa Knagen.

Det gaaer ei længer i lystig Dands
ad Havets øde Vande.
Solen skinner med stille Glands
paa Hjemmets græsrige Strande.

Han spøger ei mere paa Bølgerne blaa
med Ægirsdøttrene vilde.
En kjærlig Hustru og Glutter smaa
favne ham vennemilde.

Rolig, sagtmodig og glad han gaaer
den lange Dag tilende
og ser til Marken, til Køer og Faar
og til sine travle Svende.

Men naar det lider mod Aftenstid,
bliver han syg i Sindet.
Ungdommens rastløst stormende Id
rører sig dybt i Mindet.

Vikingelivets blodige Lyst,
i Glemselens Nat begravet,
dukker, nyfødt, op i hans Bryst,
naar Solen synker i Havet.

Han drømmer sig atter med Sværd i Haand
i Ungdomskampenes Bulder.
Mørket sænker sig over hans Aand,
og Blodet i Feber ruller.

Da væmmes hans Sjæl ved den jævne Gang,
som Dagen og Aaret bringer.
Faarenes Brægen paa grønne Vang
som Haan i hans Øre klinger.

Om Dagen er han from som et Lam,
men Natten øver sin Vælde.
Bønderne sige, han skifter Ham,
saa snart det lakker ad Kvælde.

Som vilden Ulv han flakker paa Rov
med gnistrende Øine og Tuden.
Høit det gjalder fra Fjeld og Skov,
og Bonden blegner bag Ruden.
</body>
</poem>

<poem id="arentzen2019011261" variant="arentzen2018022843">
<head>
    <title>Fuglen</title>
    <firstline>Den flagred pilsnar fra sit Bur</firstline>
    <source pages="156-157"/>
    <quality>korrektur1,kilde,side</quality>
</head>
<body>
Den flagred pilsnar fra sit Bur,
fordi den var af vild Natur
og slet kun døied Tvang.
Mig vækker ei, naar Dagen gryer
i Lag af fine, gyldne Skyer,
den mere med sin Sang.

Den længtes efter Friheds Luft
og efter Hybenrosens Duft
og Boltren i det Blaa.
Fra Toppen af et Bøgetræ
derovre hist i Skovens Læ
jeg hører, ak! den slaae.

Saa sent sig Tiden sniger hen
saa godt min lille, søde Ven
med Triller den forslog!
Naar Mismod sneg sig listigt ind
og laa som Taage paa mit Sind,
min Sanger det forjog.

O kom igjen, Du vilde Fugl,
o søg tilbage til dit Skjul,
jeg længes, hør mit Kald!
O vug som før Dig paa min Haand -
og tidlig, sent med kjærlig Aand
jeg ømt Dig vogte skal!

I Skoven faaer Du liden Ro,
de hugge Dig med Næb og Klo
og rovbegjærligt Sind.
Min Dør jeg stillet har paa Klem,
søg atter til dit gamle Hjem,
løft Vingen, flyv herind!

Og Vintren med sin Is og Sne,
hvor vil den volde dog Dig Ve!
O Flygtning, hør min Røst!
Min Sangfugl savnes i sit Bur;
smut ind til mig, som staaer paa Lur
og vær igjen min Trøst!
</body>
</poem>

<poem id="arentzen2019011262">
<head>
    <title>Siig, mindes Du -</title>
    <firstline>Siig, mindes Du den hvide Dragt</firstline>
    <source pages="158-160"/>
    <quality>korrektur1,kilde,side</quality>
</head>
<body>
Siig, mindes Du den hvide Dragt,
saa yndig, fin og skær,
Du bar hin lyse Foraarsstund,
da først jeg fik Dig kjær.
Som den saa var din unge Sjæl -
et Frugttræes Blomstersne.
Min elskte Hustru! Du kan troe,
det lifligt var at se.

Du sad paa en Forhøinings Kant,
beskeden, stille, bly.
Igjennem Tidens Taageslør
jeg skuer det paany.
En venlig gammel Enkes Barn
dit Hjerte trylled frem
i Stuen - lille kun og lav -
et kjærligt Fredens Hjem.

Og jeg ... jeg var en Foraarsbæk,
der tumled kaad sig om;
og over mig der fældet blev
hel mangen stridig Dom.
Jeg bruste, veivild, fremad, frem -
men ved din Blomsterbred
skumklædte Bølge lagde sig:
min Sjæl begjæred Fred.

Alt tidlig, fra min Barndoms Aar
en ublid Skjebnes Rov,
mit Liv desværre ligned tidt
Zigeunerliv i Skov,
mens bleg, igjennem Feil og Ve
og Latter uden Lyst,
min Genius stille sad og græd
i Dybet af mit Bryst.

Dog hvorfor dvæle, mørk i Hu,
ved Glædernes Ruin?
Da traf jeg Dig, min Hustru kjær!
saa ung og favr og fin.
Som Svaler klined vi vor Bo -
den var en Smule trang!
men der var Kjærlighed og Haab
og Gjæstfrihed - og Sang.

Jeg kan endnu vel fare vild,
Zigeuner og Poet;
men al min Fortids, Nutids Brøst
Du mildt har overset.
Du frygter, som en Dykker kjæk,
ei stærke Bølgers Larm;
Dig lokker Perlen - hvisker Du -
i Dybet af min Barm.

Vel! Perlen - sagtens ringe kun
da være viet Dig,
som skræmmes ei af Stormens Kast
og Dybets mørke Vei.
Den Tak, Du kun saa sjelden faaer
og da hvor mat og svag! -
Dig fuldt og udelt yder jeg
idag, vor Bryllupsdag.
</body>
</poem>

<poem id="arentzen2019011263" variant="arentzen2019010646">
<head>
    <title>Aude</title>
    <firstline>Den ædle Gisle flakkede om</firstline>
    <source pages="161-165"/>
    <quality>korrektur1,kilde,side</quality>
</head>
<body>
Den ædle Gisle flakkede om;
men hvor han kom,
ei blivende Sted var at finde.
Den høie Pris, paa hans Hoved sat,
ved Dag og Nat
de gridske stræbte at vinde.

Han maatte hevne sin Svoger og Ven
og strakte hen
hans Banemand bleg i Døden.
Thi jage de ham, som det vilde Dyr,
der flyer og flyer
og øiner ei Udvei af Nøden.

I Skovenes dybeste, mørkeste Vraa
han fjælet laa
og drømte de blodigste Drømme.
I Klippekløfterne dyssed ham ind
den susende Vind
og Fosse og rivende Strømme.

Med Fosterdatteren Godrid boer
i Geirthiofsfjord
hans Hustru Aude alene.
Mod Skyen rage Fjeldene op
med snedækt Top
om Gaarden af Tørv og Stene.

Men tidt af Kjærligheds stærke Magt
blev Gisle bragt
til Aude og Gaarden ved Stranden.
Han glemte Faren, Barm imod Barm,
i Hustruens Arm -
saa elskede de hinanden.

For Sølvpenge kjøbt, til Geirthiofsfjord
i Gisles Spor
er Eiolf selvtolvte dragen.
De liste sig stille og tause frem
i Skovenes Gjem
og lede om Natten og Dagen.

Og Gisle sidder ved Geirthiofsfjord
saa dybt under Jord,
som Muldvarpen i sin Hule.
Et Jordhus har han sig kløgtig bygt,
hvori han trygt
for Fjenderne kan sig skjule.

Nu drager Eiolf til Gaarden hen
med sine Mænd,
og ind i Stuen han triner.
Han hilser Aude med Snildhed stor
og fagre Ord
og mæler med venlige Miner:

«Jeg beder Dig, Aude, mindes nu,
hvorledes Du
maa stedes ved Fjorden, den øde.
Du Frænder og Venner aldrig ser
og drager ei meer
til Mænds og til Kvinders Møde.

Hvor Gisle fjæles, Du sige mig blot;
og lønne godt
jeg skal Dig med Sølvet, det hvide.
En anden Husbond, bedre end han,
jeg saa paastand
skal lægge Dig ved din Side.»

Sit Øie slaaer Aude ned til Jord:
«Hvad mindst jeg troer,
skjøndt godt Du taled og længe,
det er, at Du skaffer mig Ægtemand,
som er bedre end han -
men kom kun med dine Penge!»

Saa ryster han Sølvet i hendes Skjød.
Men Godrid blød
i Graad, ved at se det brister.
Høit svulmer Fosterdatterens Barm
i Sorg og Harm,
og ud hun af Stuen sig lister.

Afsted til Fosterfader og Ven
fra Gaarden hen
sig skynder den grædende Pige:
«Min Fostermoder, saa brav og blid,
nu fra sit Vid
er gaaet og vil Dig svige!»

Men Gisle svarer med Smil om Mund:
«Du være kun
ei bange, min Godrid kjære!
At Aude, min Hustru, sviger mig,
vil sagtens ei
mit Livs Fortabelse være.»

... «Jeg har altsaa» - siger Aude - «nu Ret
at gjøre med det
saaledes som selv mig tykkes?»
«Ja» - svarer Eiolf - «Alt hvad Du vil!»
og ler dertil
og synes, ham Listen lykkes.

Hun strøg nu Sølvet ned i en Pung,
saa stor og tung -
og ind paa Eiolf hun trængte.
Hun høit i sin Høire Pungen svang,
saa Sølvet klang,
og hen i hans Aasyn den slængte.

«Hvor kunde Du troe, Du onde Mand,
en Hustru kan
forraade sin Husbond og Herre?
Hun sviger ikke sin Ungdoms Ven,
om Andre end
ham vende Alt til det Værre!

Nei, finder han intet andet Ly,
hvortil han kan tye,
saa finder han det hos hende.
Nu drage Du bort med blodig Ve
og Spot og Spe -
Du slagen blev af en Kvinde!»
</body>
</poem>

<poem id="arentzen2019011264" variant="arentzen2019010604">
<head>
    <title>Kossuth</title>
    <firstline>Han stod paa Fregattens høie Dæk</firstline>
    <source pages="166-169"/>
    <quality>korrektur1,kilde,side</quality>
</head>
<body>
Han stod paa Fregattens høie Dæk
og stirrede mod Marseille.
Fanerne flagred, Hestene fnøs,
og Trommerne sloge Reveille.

Han kæmped hisset ved Theis'es Strand
for Ungarn, Ungarn det kjære.
Han kæmped for mer end den Plet af Jord,
han kæmped for Frihed og Ære.

Fanerne flagred, Hestene fnøs,
og Trommerne sloge Reveille.
Det var kun en Drøm! Fra Fregattens Dæk
han stirrede mod Marseille.

Han var en Fredløs, der joges bort
fra den gamle Verden, begravet
i Søvn og Død, i Trældom og Frygt,
til den nye Verden bag Havet.

Han stirrede paa den franske Kyst
med Frihedsmartyrernes Grave.
Han turde sin Fod ei sætte paa Land -
Frihedshelten, den brave!

Og Byen, der fordum Fadder stod
til Frihedens stolteste Kvæde,
Byen, hvor Marseillaisen klang,
den turde han ei betræde.

Mørket dækkede Jord og Hav,
i Tougene Høstvinden sused.
Da lød der Larm i den dunkle Nat,
og stærkere Bølgerne brused.

Igjennem den kolde Septembersø
svømmer en Mand til Fregatten.
Nu er han ved Skibet. Han klavrer ombord
og jubler og svinger med Hatten.

Hans Blouse driver - hvad ændser han det!
Han raaber: «Glad trodser jeg Faren
for at hilse her ved mit Fædrelands Kyst
paa ham derhenne, Ungaren!»

Saa iler han med et «Eljen!» hen
til Kossuth og trykker hans Hænder.
Med Taarer i Øiet Helten staaer,
og faderlig mildt han skjænder:

«Dumdristige, i den mørke Nat
igjennem de kolde Vover!»
Den Fremmede svarer med et Smil:
«Jeg holder nu, hvad jeg lover!

Jeg loved mig selv at trykke din Haand.
Jeg fandt ingen Baad ved Stranden,
saa kasted jeg mig i Vandet ud.
Der er intet umuligt for Manden!»

En Arbeider var det. Men høi som en Gud
han stod med funklende Øie;
og for hans stolte, mandige Ord
Kossuth maatte sig bøie.

«Din Devise skal være min:
der er Intet umuligt for Manden!»
... Saa sprang den Fremmede overbord
og svømmed tilbage til Stranden.

Den Fremmedes Navn? Man veed det ei.
Man veed kun, at hvad han tolked
var en Begejstring, der føltes dybt
af Anonymen - af Folket.

Og ikke blot af det franske Folk,
men rundtom paa hele Jorden
af talløse Masser uden Navn
i Syden, Vesten og Norden.

... Og Kossuth stod paa Fregattens Dæk
og stirrede mod Marseille.
Det tyktes ham fast, som han hørte grant,
at Trommerne sloge Reveille.

Det gik til den sidste, store Kamp
mod alle Verdens Tyranner;
høit Folket, det anonyme, svang
Frihedens hellige Banner.
</body>
</poem>

<poem id="arentzen2019011265" variant="arentzen2019010659">
<head>
    <title>Skumcikaden</title>
    <firstline>Foran Tidens Gjæring staaer Du stum</firstline>
    <source pages="170-171"/>
    <quality>korrektur1,kilde,side</quality>
</head>
<body>
Foran Tidens Gjæring staaer Du stum.
Mørk Du ser den ene høie Bølge
med et Tordenbrag den anden følge
for at løses op igjen i Skum.

«Ras kun» - raaber Du - «o vilde Tid!
Brus kun, over dine Bredder stegen!
Skum, kun Skum er Enden dog paa Legen,
tom og frugtesløs den hele Strid.»

... Stille, stille, strenge Tidens Dommer
med det visne Skolemesterris!
Lad Naturen i den lyse Sommer
tale til Dig paa sin stille Vis.

Gak paa Marken ud, og Du vil finde
af og til et upaaagtet Straa,
der sig gynger i de lune Vinde
med en lille Skumplet ovenpaa.

Ned til denne Skumplet Du Dig bukke,
Du, som finder Tidens Gjæring tom!
Denne Skumplet er en lille Vugge
i Naturens store Helligdom.

Dette Skum foruden Glands og Farve,
som Du tidt gik tankeløs forbi,
gjemmer Skumcikadens lille Larve
stille, ubemærket indeni.

Ud af det, naar Tidens Fylde kommer,
under Blomsterduft fra grønne Vang
i den liflig lyse, varme Sommer
hæver Skumcikaden sig med Sang.

I det Mindste speiler sig det Største -
Et i Alt fra Støvgran og til Sol.
Af det Sidste lære kan det Første -
Begge Led i Evigheds Symbol.

Derfor stille, stolte, strenge Daare
med det visne Skolemesterris.
Bøi Dig over Straaet med en Taare,
gak til Skumcikaden og bliv viis!
</body>
</poem>

<poem id="arentzen2019011266" variant="arentzen2019010612">
<head>
    <title>Haandværkersang</title>
    <firstline>Der gaaer en mægtig Aand igjennem Tiden</firstline>
    <source pages="172-173"/>
    <quality>korrektur1,kilde,side</quality>
</head>
<body>
Der gaaer en mægtig Aand igjennem Tiden,
det bruser underligt i Syd og Nord;
og midt i al vor Trængsel, al vor Liden
sig hæver freidigt et Apostelkor.
Med Tunger, glødende af Hjertets Varme
de juble: «Frihed, Frelse for vor Jord!»
Det rører sig i alle ædle Barme,
og Tanken bøier ydmygt sig og troer.

O lad dem spotte i de høie Sale:
«I ere fulde af den søde Vin!»
Lad Professorer og lad Præster gale,
og Rotschild skotte til sit Pengeskrin -
de dæmpe skal dog ei den stolte Tale,
ved Seinen ei, og ei ved Øresund;
thi nu er Folket vaagnet af sin Dvale
og Priser Morgenstund med Guld i Mund.

Nei, hedde skal det ei til sene Tider,
at «Skrædderen stod feig og flad igjen»;
thi, medens Solen henad Banen skrider,
en «Skrædder» hvo der ikke følger den.
For Lyset, brave Brødre! Tiden strider,
og vi vil kæmpe med, som vi kan bedst,
om end Beaumonden bitter ad os bider
og snærrer: «Schufter, bliv dog ved din Læft!»
</body>
</poem>

<poem id="arentzen2019011267" variant="arentzen2019010660">
<head>
    <title>Lirekassen</title>
    <firstline>Endskjøndt Alverden spotter</firstline>
    <source pages="174-175"/>
    <quality>korrektur1,kilde,side</quality>
</head>
<body>
Endskjøndt Alverden spotter
dens skarpe brudte Klang,
den simple Lirekasse
jeg vie dog en Sang.

Saa smukt i Salen klinger
det prægtige Klaver,
men Gadens Lirekasse
mig rører næsten mer.

Til den, som sidder bøiet
af Livets tunge Vægt
den bringer dog en Tone
af ædelbaaren Slægt.

Til den, som dybt i Mørket
ei Lykkens Solglands saae,
den sender dog en Straale
ind i den dunkle Vraa.

Ved Læsten lytter Svenden
og glemmer Sorg og Nød
og Dagens tunge Arbeid
for - knap det tørre Brod.

Den unge, blege Kone
har standset med at sye,
hun nynner Melodien
og stræber saa paany.

Og Rollingerne juble,
hver eneste og en,
og hoppe overgivent
omkring paa bare Ben.

Lad Væggen være sprukken
og Skjebnen streng og sær,
Musikken kaster over
det Alt et venligt Skjær.

Er Tonerne lidt haarde,
det siger ikke stort -
de have deres Gjerning
i Livskoncerten gjort!
</body>
</poem>

<poem id="arentzen2019011268" variant="arentzen2018022833">
<head>
    <title>Et Levnetsløb</title>
    <firstline>De joge hans Moder</firstline>
    <source pages="176-178"/>
    <quality>korrektur1,kilde,side</quality>
</head>
<body>
De joge hans Moder
fra Hus og til Hus,
han fødtes paa en Stenbro
under Haglenes Sus.
Han tigged og rapsed
og lod det staae til,
og Fritiden hengik
med Drik og med Spil.

Han elsked en Skjøge,
der engang i Nød —
hun fattedes Husly,
hun fattedes Brød —
af en pæn gammel Herre
var kjærligen kjøbt
og ind som en Dukke
i Flitterstads svøbt.

Han tumled sig om
med et flinkt Politi,
og snart blev han nappet,
og snart var han fri.
Snart leved han flot,
og snart mangled han Sul
og søgte om Nat
under Buskene Skjul.

Ved Skjøgen han hang
med en Kjærlighed sær:
hun ene jo havde
i Verden ham kjær.
Hun var som hans Himmel,
hans Livs Poesi —
ak, der var ellers
ei megen deri.

Hver Søndag i Sengen,
naar Klokkerne klang,
og Alt var saa stille
i Stad og paa Vang,
sin Psalmebog tog hun
i Morgenens Gry —
men nærmed sig Nogen
hun skjulte den sky.

Engang i November,
da Taagen den laa
over Gader og Stræder,
saa tung og saa graa,
hun stirred omkring sig
forvildet og stivt
og vred sine Hænder —
og saa tog hun Gift.

Og Tyven alene
nu slentred omkring,
nu havde paa Jorden
han slet ingen Ting.
Han var som en Hund
uden Herre og Hjem,
og til hendes Gravhøi
han slæbte sig frem.

Han kasted sig paa den
og hulkede vildt -
han var jo fortabt,
og hans Liv var forspildt.
Han havde kun hende
til Trøst i sin Nød -
Pistolen for Panden,
og Tyven sig skød.

Han smidt blev i Kulen
i Rusk og i Regn,
der præked ei Præst,
og der snøvled ei Degn.
Og hvorfor vel ødsle
med Psalmer og Sand —
en Skjøge var hun
og en Tyveknægt han!
</body>
</poem>

<poem id="arentzen2019011269">
<head>
    <title>Nu kommer Bonden.</title>
    <firstline>Reis dit Hoved, o Bondemand!</firstline>
    <source pages="179-181"/>
    <quality>korrektur1,kilde,side</quality>
</head>
<body>
Reis dit Hoved, o Bondemand!
Ludet Du har for længe,
skjøndt Du dyrker vort gamle Land,
Holmene midt i det brusende Vand,
Danmarks rigt velsignede Strand,
deiligste Vang og Vænge.

Løft din Røst som i Oldtids Vaar,
kraftig paa Thinge Du tale!
Folkeaanden sit Mæle faaer,
Foraarssolen paa Himlen staaer,
Lærken høit sine Triller slaaer,
Morgenhanerne gale.

Længe nok har Du, stor og stærk,
Ryggen for Hvermand krummet.
Tiden sled Du med Trælleværk -
Ridderen kneised i Pantsersærk,
Messer plappred den sorte Klærk,
gnaven Jeronimus brummed.

Nu kommer Bonden! Fremad, frem!
Timen er alt forhaanden,
da han, som fri Mand i Fædrehjem,
pløier og saaer med Fynd og Klem
for at lokke fra Muldjords Gjem
nærende Føde - for Aanden.

Ja, for Aanden! En Pintsefest
frem over Jorden bryder.
Trællen, der snakked kun med sin Hest,
dukked for Herremand og Præst,
tænkte blot paa, hvad der laa næst,
Kaldet fra Oven lyder.

Ikke han mer, som et usselt Drog,
altid vil staae tilbage,
Spillebold for hver Skolepog,
der har lært det latinske Sprog.
Nei, han reiser sig, kjæk og klog,
som i de gamle Dage.

Samle Grunker paa Kistebund
er ei hans eneste Tanke.
Øiet han løfter mod Himmelens Rund,
lytter til Fuglesang i Lund,
føler, som nyfødt, efter et Blund
Hjertet i Barmen banke.

Aandens Storværk, Skjaldenes Sang,
Alt, hvad der fremad stræber,
løfter ham høit paa hans jævne Gang
op over Livets Nødtørft og Trang,
Modersmaalet med fyldig Klang
lyder fra Bondelæber.
</body>
</poem>

<poem id="arentzen2019011270">
<head>
    <title>Skorstensfeieren</title>
    <firstline>Vinterens Sol sig glødende hæver</firstline>
    <source pages="182-183"/>
    <quality>korrektur1,kilde,side</quality>
</head>
<body>
Vinterens Sol sig glødende hæver,
kaster sit Skjær over Tagenes Sne,
Træet med Rimkrystallerne bæver -
nei, hvor det dog er prægtigt at se!
Fata Morgana kjækt over Muldet
bygger Paladset af Sølvet og Guldet.

Op af en Skorsten paa Gjenbotaget
stiger en Gut i sin sværtede Dragt.
Nys har i Mulmet han kravlet og raget,
nu staaer han høit i den straalende Pragt
sodet, men solforgyldt, over Vrimlen
løfter han Øiet glad imod Himlen.

Gjennem Mørket op imod Lyset -
saadan var jo hans trange Gang!
Og mig tykkes i Morgengyset
venlig en Stemme fra Oven klang.
Ja, til en Mythe om Kamp og Seier
blev mig den lille Skorstensfeier.

Op imod Lysets funklende Rige,
om end Veien er nok saa brat,
gjælder det trøstig, kjæk at stige,
selv igjennem den bælmørke Nat.
Ænds kun ikke lidt Smuds paa Kjole -
det forgyldes af Morgensolen!
</body>
</poem>

<poem id="arentzen2019011271">
<head>
    <title>I Læ</title>
    <firstline>Jeg sidder i Skovens Skygge</firstline>
    <source pages="184-185"/>
    <quality>korrektur1,kilde,side</quality>
</head>
<body>
Jeg sidder i Skovens Skygge
den hældende Sommerdag,
hvor Stammerne kneise trygge,
og alle Smaafuglene bygge
i gudvelsignet Mag.

Derudenfor larmer Vinden,
men her er en Fredens Bo.
Kun blidt mellem Bøgen og Linden
en Luftning bølger om Kinden
i Skovens livsalige Ro.

Jeg kommer fra Vindens Larmen
og skal tilbage igjen;
men Freden fylder mig Barmen,
og, glemmende Sorgen og Harmen,
jeg, drømmende, giver mig hen.

Som Barnet paa Moderskjødet
kan glemme den bittreste Ve
og finde sin Smerte bødet
og Lidelsens Kalk forsødet
og atter med Freidighed le -

saa tier al modløs Klage,
mens, gjemt i min lønlige Vraa,
hvor Skyerne over mig drage,
jeg taus mig læner tilbage
og stirrer mod Himlens Blaa.

Det er kun et Havbliks Hvile,
og Stormen mig tumler igjen;
men det har lært mig at smile
og givet mig Mod til at ile
paany til Kampene hen.
</body>
</poem>

<poem id="arentzen2019011272" variant="arentzen2019010642">
<head>
    <title>Furerne</title>
    <firstline>De første Furer sænkes i min Pande</firstline>
    <source pages="186-187"/>
    <quality>korrektur1,kilde,side</quality>
</head>
<body>
De første Furer sænkes i min Pande,
mit Aasyn dækkes af de første Rynker;
men tro kun ei, at over dem jeg klynker -
fast som Trofæer tykkes mig de stande.

Det er jo Visnesbyrde om Strid og Møie,
det er jo Skrammer efter Livsbedriften.
En Fortids Saga staaer i Gaadeskriften
af disse Runer frem for Sjælens Øie.

Jeg har ei, Tithon lig, i Dage unge
et Drømmeliv i Morgenrøden kaaret;
nei, Dagens Støv og Hede har jeg baaret
og ikke frygtet Tanker alvorstunge.

Velsignet være disse Ar fra Striden!
Af disse Furer spirer Fremtidshøsten,
der bringer, gylden, tusindfoldig, Trøsten,
den evige, for hver en jordisk Liden.

Af Plovens Jern maa Jorden sønderrives,
at fulde Ax sig kan i Vinden vugge,
og Panden gjennemfures under Sukke,
at Aandens Sæd kan saaes og groe og trives.

Thi svind kun, Ungdomsglorie om min Pande!
Jeg derfor ikke som en Kvinde klynker.
Vis Eder kun, mit Aasyns første Rynker!
Som Manddoms- og som Hæderstegn I stande.
</body>
</poem>

<poem id="arentzen2019011273">
<head>
    <title>Rimbrev</title>
    <subtitle>
        <line>til</line>
        <line>H. V. Kaalund.</line>
    </subtitle>
    <firstline>Det er dumt - fra gammel Tid Ordsproget lød</firstline>
    <source pages="188-191"/>
    <keywords>kaalund,baggesen</keywords>
    <quality>korrektur1,kilde,side</quality>
</head>
<body>
<nonum><small><right>Stuttgart, Oktober 1872.</right></small></nonum>

Det er dumt - fra gammel Tid Ordsproget lød
at byde Bagerbørn Hvedebrød;
og dog, af Rimedjævlen besat,
jeg trodser den gode, gyldne Lære
og griber Epistelpennen fat,
som ud af Baggesens Hænder drat’,
for paa Vers venskabelig snaksom at være
til en Sanger, og det af den rette Sort,
der snart sig glæder paa Barnevis
ved Hund og Gris,
snart svinger sig vidt fra Kloden bort
til Romantikens forjættede Land
bag Aftenskyernes rødmende Rand,
der lige fortræffeligt omgaaes kan
med Jordens Bengel
og Himlens Engel.

Thi naar, ak! som jeg
man kommen er paa den tydske Galei,
ja næstendels som i Cellefængsel,
man af og til kan gribes af Længsel
ved at tænke paa Dig og andet Mere
derhjemme ved Sundet
og fristes til, endskjøndt man er bundet,
at echappere;
og da, som bekjendt,
nu Pegasus er en Hest med Vinger,
der, rask som en Pil,
med Stormens Il
over Jord, over Hav, gjennem Luft sig svinger,
er godt man jo tjent
med slig Befordring til Flugtforsøget,
mens Prosa-Øget
En ikkun langsomt af Stedet bringer.

Du veed nok, jeg drog herhid for at lytte
til en af Strausz’es Kompagnoner,
og at det var derfor jeg vilde bytte
min lille, kjære Nørrebros Hytte
mod en altid mindre hyggelig Bo
i et andet Land med andre Façoner;
men jeg begynder næsten at troe,
at Vischer selv er ikkun en Mythe.

For ti Aar siden til Zürich jeg drog
for at gjæste den geniale Børste,
der paa sit Gebet vel maa kaldes den Første;
men, ak! min Beregning til ei slog.
Til Schwaben (hed det) var Fuglen fløiet -
dens Fødestavn og dens gamle Rede -
og jeg stod, just ikke meget fornøiet,
og banded i Vrede
den æsthetiske Lyst til at gaae paa Træk,
endskjøndt jeg selv har en Rem af Huden.

Men det blev ei ved det ene Smæk,
og jeg fik endnu mere «paa Tudene!

Da jeg kommer herhen, hvor nu han docerer,
saa hedder det atter, han ferierer
og er ... ja Herren maa vide hvor!
og jeg
paany med Næseforlængelse staaer.

Fortænke mig kan man virkelig ei,
at, kjed af saadan at blive Beet,
jeg tvivler paa Mandens Realitet
og næsten ikke bedre kan se
end, at han ikkun er en Ide.

Forresten frydes Poetens Øie
ved Stuttgarts vinbekrandsede Høie -
til Vinen at drikke han sjelden har Raad:
det er nu engang Poeters Skjebne,
mod hvilken omsonst de sig søge at væbne.

Vis nu dit Venskab i ædel Daad
og gjør mig til Gjengjæld for daarlige Vers -
med det bedste Forsæt blev Brevet begyndt;
men jeg ser jo nok, det er blevet lidt tyndt -
i herlig Prosa en Smule Kommers
med dit kjære gamle gode Humør,
som haver den Skjebne, det aldrig døer.
En Hilsen til Dig og Fruen!
<nonum><right>I Hast.</right></nonum>
<nonum><right>Din Svaber-Gast.</right></nonum>
</body>
</poem>

<poem id="arentzen2019011274">
<head>
    <title>I Morgengry</title>
    <firstline>Overfor mit Vindve</firstline>
    <source pages="192-193"/>
    <quality>korrektur1,kilde,side</quality>
</head>
<body>
Overfor mit Vindve
i den fremmede Stad
hæver sig Bjergenes
mildtskraanende Rad.
Abildgaarde, Vinhaver,
Landhuses Tag
hilse mig smukt
i den gryende Dag.
Bort flygter Taagen,
graalig og klam;
Solen sig hæver
over Høidernes Kam.

Allivets Kilde,
liflige Sol,
Du som, velsignet
fra Pol og til Pol,
straaler - den samme
over Neckarens Land
som over Øresunds
hjemlige Strand:
vær mig et Billed
paa Enhedens Magt,
der har al Forskjel
under sig lagt!

Nedenfor mit Vindve
i den fremmede By
rører sig alt Livet
i Morgenens Gry.
Stille jeg betragter
Arbeidernes Id -
Huset skal reises
med Kløgt og med Flid,
og Meisel og Hammer
til Aftenen sen
maa tilhugge kraftigt
den mægtige Sten.

Som Kirkernes Klokker
de Troendes Flok
hvert Hammerslag kalder
forstaaeligt nok
os Alle, som bygge
paa Sandhedens Mur,
der reise sig skal
i den frie Natur,
til trofast at virke
og ei være sen -
jeg gaaer til mit Dagværk,
at bringe min Sten.
</body>
</poem>

<poem id="arentzen2019011275">
<head>
    <title>En Høstdag</title>
    <firstline>Henad Høstens Himmel graalig Skyen</firstline>
    <source pages="194-195"/>
    <keywords>schiller</keywords>
    <quality>korrektur1,kilde,side</quality>
</head>
<body>
Henad Høstens Himmel graalig Skyen
seiler over vinløvklædte Skrænt,
hvor dernede dybt i Schwaberbyen
Schiller har begyndt og Lenau endt.
Paa min Livsvei gaaer det nedad Bakke,
imod Enden alt det monne lakke.

Her har Schiller aabnet Digterbanen
«in tyrannos» med «Die Räuber» kjækt
og begeistret styrtet frem med Fanen,
fulgt af hele Seklets unge Slægt -
som en Strøm, der bryder sine Diger
og mod Oceanet fremad higer.

Her med Valmukrandsen Vanvid kroned
Magyaren Lenaus mørke Haar -
han, hvis Lyre over Verden toned
med en rig Forjættelsernes Vaar.
«Frihed! Oprør!» høit fra Fredriksgaden
lød hans vilde Stemme gjennem Staden.

Skjøndt jeg staaer ved Alders Grændseskjellet
paa den stille Dag i mørke Høst -
lidt kun bøiet og end mindre fældet,
byder frem mod Stormen jeg mit Bryst,
skuer opad mod det store Banner,
hvorpaa «In tyrannos!» evigt stander.

Mod tyranner, mod de ny som gamle,
har jeg kæmpet fra min Ungdoms Vaar -
lad med brudte Kræfter ei mig famle
vildt omkring i Livets Efteraar!
Lad mod Lyset frem mig trofast hige
og fra Klarhed og til Klarhed stige!

Lad, mens Nattens Stjerner stille tændes,
Guddomsstemmen klinge dybt i Bryst -
hvilke Skjebner mig endogsaa sendes -
med en mer og mere mægtig Røst!
Da gaaer det bestandig opad Bakke:
lad det saa kun imod Enden lakke!
</body>
</poem>

<poem id="arentzen2019011276">
<head>
    <title>Opvaagnen</title>
    <firstline>Jeg vaagned urolig - det gryed ad Dag</firstline>
    <source pages="196-197"/>
    <quality>korrektur1,kilde,side</quality>
</head>
<body>
Jeg vaagned urolig - det gryed ad Dag.
Ak, Alt var mig fremmed!
Ei løde Bornholmerens taktfaste Slag -
Husvennen i Hjemmet.
Min prægtige Hund, saa trofast og klog,
med Halen ei logred hisset i Krog.
Forvirret
i Stuen omkring jeg, søvndrukken, stirred.

Derude sig hæved Vinbjerges Rad
med Druer bag Løvet.
Det hedder jo: Vinen gjør Mennesket glad -
hvi blev jeg bedrøvet?
Og Luften var lun i det sydlige Land -
hvi længtes jeg bort til min nordlige Strand,
mens bøiet
i Sengen jeg sad med Taarer i Øiet.

Jeg lededes ved Oligarkernes Flok
i ultima Thule:
af Hovmod havde de mer end nok,
af Aand kun en Smule.
Men her i det Fjerne hvad ændser jeg dem?
I Solglands straaler forgyldt mit Hjem,
og Brusen
fra Sundet sig blander med Bøgenes Susen.

Ei kunde jeg give det rette Sving
mit Hjerte og Ho’de,
ei lystre Parole og ei synge Ting
efter nyeste Mode.
Men varmt har jeg elsket den ægte Klang,
der lød i vor bedste Saga og Sang;
og kæmpet
har selv jeg for Krandsen med Tonefald dæmpet.

Min lille Stue, Søen saa nær -
min Bogreol -
min Udsigt til Gjenboens gamle Træer
fra min Skrivebordstol -
min Vinteraften med Lampen paa Bord
og Venners Alvors- og Skjemtens-Ord:
ei svinde,
hvorhen jeg vandrer, kan Eders Minde.

Velsignet Hver, som med kjærlig Aand
har dømt mig mildt
og rakt mig en trofast Broderhaand -
det vorder ei spildt!
I Nattens Stilhed blidt dukke frem
de Følgeaander fra fjerne Hjem
og bære
tilbage mig til mine Hjertenskjære.
</body>
</poem>

<poem id="arentzen2019011277">
<head>
    <title>Ved Isar</title>
    <firstline>Jeg vandrer langs Floden, som brusende strømmer</firstline>
    <source pages="198-199"/>
    <quality>korrektur1,kilde,side</quality>
</head>
<body>
Jeg vandrer langs Floden, som brusende strømmer,
mens Aftenrøden i Skyerne drømmer.
Mens stille tændes den blinkende Stjerne,
jeg vandrer langs Floden og ser mod det Fjerne.

I Horizonten yderst jeg skuer
med Glorieskjær af himmelske Luer
de snebedækkede Fjeldetoppe -
ak, hvem der stod i Glandsen deroppe

høit hævet over Taagen hernede,
paa Klippekanten ved Ørnens Rede,
hvor Alperosen i Duggen blinker -
derop, derop det ustandseligt vinker!

Jeg vandrer langs Floden, som hisset paa Fjeldet
af Bjergdalens Skjød er sagte vældet.
Den mægtige Kæmpe var dengang en lille,
i Græsset sig vævert tumlende Kilde.

Nu vælter den stolt sin urolige Vove
gjennem Menneskers Byer, gjennem ensomme Skove.
Det tykkes den lystigt sig fremad ad stride
og prøve sin Kraft i Verden den vide.

Saa langt den sig fjerned fra Barndomshjemmet,
men holder sig ren, for Smudset fremmed -
den hvirvler det bort i de stærke Strømme,
der speile Himlens straalende Drømme.
</body>
</poem>

<poem id="arentzen2019011278">
<head>
    <title>I Tyrol</title>
    <firstline>Til Bjergene gik jeg</firstline>
    <source pages="200-204"/>
    <quality>korrektur1,kilde,side</quality>
</head>
<body>
<nonum><center>I.</center></nonum>

«Til Bjergene gik jeg
og blev en Røver.»

Saaledes ender
Zigeunersangen,
der saa fristende
klang i mit Øre
hver Gang jeg hjemme
mismodig tyktes,
Livet var fladt som
vore Sletter.

Du der i Heste-
møllestræde -
Gaden berømt af
Frøken Trumfmeier -
maa som adstadig
Timelærer
traske omkring i
Trædemøllen:
misund din gamle
Lidelsesfælle!

Høit paa Tyrols
saftgrønne Græsgang
vrinsker jeg som en
løssluppen Fole.
Foraarssolen
straalende skinner
efter Vinter-
Kulden og Sluden,
Fjeldene rage
vældig mod Skyen,
Fyrreskovene
op ad dem klattrer,
Sneen glimrer paa
høie Tinder,
Bækkene lystig
Vei sig bryde,
rutsche nedad som
kaade Drenge.

Lig en Zigeuner
om jeg flakker,
ubetynget
og uden Sorger.
Skjæget lader jeg
cynisk voxe -
Ragekniven
ligger i München.
Morgenen finder mig
aarle paa Vandring.
Tømmerhuse med
Svalegange,
Kirkespire med
Haabets Farve,
Bønderpiger med
spidse Hatte,
prægtige Kø er med
kloge Øine,
slanke, sirlig
trippende Geder,
Krucifixer langs
hele Veien:
Alt mig fængsler med
Nyheds Vælde.


<nonum><center>II.</center></nonum>

Saa frodig i Foraarsluften
staaer Engen med Blomsterpragt
o, hvilken Straalen og Duften!
og skyhøie Fjelde til Vagt.

De snebedækkede Toppe
forsølves af Solens Glands,
og Bække paa Skrænterne hoppe
i den overgivneste Dands.

Høit Fyrreskovene stige
opad - en prægtig Bræm! -
og Sæterhusene kige
rundtom fra Høiderne frem.

Langs alle Veie sig hæver
med Skammel ved Foden til Bøn
Korset, hvor blødende svæver
Menneskets høibaarne Søn.

Og Korset Vemodet vækker
med hjertegribende Magt.
Dets Skygge overdækker
Landskabets navnløse Pragt.

Stille, bevæget jeg vanker
under de grønne Træer -
en Tale med dybere Tanker
fører det visne her.

Saa mørkt Krucifixet stander
i den lyse, straalende Dag
som Aandens evige Banner
i Kampen for Lysets Sag.

Det løfter sig høit med Vælde
midt i den store Natur.
Det er, som fra Kæmpefjelde
til Slaget der blæstes i Lur.
</body>
</poem>

<poem id="arentzen2019011279">
<head>
    <title>Et Maleri</title>
    <firstline>Et Billed hjemme paa Væggen hang</firstline>
    <source pages="205-207"/>
    <quality>korrektur1,kilde,side</quality>
</head>
<body>
Et Billed hjemme paa Væggen hang
i min Stue,
et Begynderarbeid af liden Rang,
af et Navn, der næsten var uden Klang -
og dog jeg tykkes det mangen Gangat
skue.

I mørke Nat kun et langstrakt Vand
man øined.
Mens Skyer tumled om Maanens Rand,
som lued rød i fantastisk Brand,
en Skude gynged, hvor svagt en Strand
sig høined.

Hvorfor mon tidt paa min Reisefærd
jeg mindes
det simple Billed af ringe Værd,
mens Kunstens Skatte jo fjern og nær
i Farvers lifligste Straaleskjær
der findes.

Jo, dette Billed var selv igjen
et Billed,
som frem for Tanken min Maler-Ven,
der ogsaa fører saa rask en Pen
og dristig iler ad Banen hen,
mig stilled.

Du gik i Natmulm saa flot ombord
i din Skude
og heised Seilet og greb dit Ror,
mens mørke Skyer over Himlen foer -
hel mangen Kuling, forvist jeg troer,
de bebude!

Du flakked vidt over Kloden om
paa Dybet.
Kun lidet ændsed Du Verdens Dom,
men fløited lystig og drak din Rom
og mored godt Dig, hvorhen Du kom,
over Krybet.

Det hvæsed ad Dig med giftig Braad
og gloede.
Det gjorde ikkun Dig mere kaad -
Du længtes efter en Smule Daad;
og Slangehammen, saa slimet vaad,
lod Du rode.

Din Genius løfte Dig, stor og fri,
over Skraalet
til Allivets høie Harmoni,
som Dissonanserne løses i!
Kun freidigt fremad - saa mødes vi
vel ved Maalet!
</body>
</poem>

<poem id="arentzen2019011280" variant="arentzen2018022828">
<head>
    <title>I Kontoret</title>
    <firstline>Jeg sidder blandt skimlede Akter</firstline>
    <source pages="208-209"/>
    <quality>korrektur1,kilde,side</quality>
</head>
<body>
Jeg sidder blandt skimlede Akter,
bøiet, vissen og sløv.
Over min Ungdoms Drømme
ligger Kontorets Støv.

Mellem den muntre Verden
rager Etatsraaden op,
som Bjerget, der stiger mod Skyen
med evig Sne paa sin Top.

Men dybt under Asken ulmer
endnu den stærke Glød.
Jeg gribes lidt af Vemod
og bliver saa barneblød.

Da leger jeg atter i Hjemmets
milde, velsignede Læ
under Moderøinene klare,
paa Bedstefaders Knæ.

Og frem under Jøkel-Isen
bryder min Ungdoms Ild,
og jeg kan endnu sværme,
bakkantisk, stormende, vild.

Jeg sidder blandt raske Svende
og løfter Glasset høit.
Viserne runge lystigt,
og Ordene falde drøit.

Jeg slynger min Arm om Hende,
der rev mig saa mægtigt hen ...
og vaagner op i Kontoret —
Etatsraad og Pebersvend!

Mellen de skimlede Akter
sidder jeg bøiet og sløv,
men Sjælen har endnu sit fine
Sommerfugl-Vingestøv.
</body>
</poem>

<poem id="arentzen2019011281" variant="arentzen2018022810">
<head>
    <title>En gammel Vise</title>
    <firstline>Mindes Du den gamle Vise om en Riddersmand</firstline>
    <source pages="210-211"/>
    <quality>korrektur1,kilde,side</quality>
</head>
<body>
Mindes Du den gamle Vise om en Riddersmand,
der til Borgen førte hjem en deilig Lillievand?
Fro ved Søens Bred han sad i Bøgeskovens Læ,
og en yndig Børneskare leged om hans Knæ.

Døden kom: hans favre Hustru lagdes under Muld;
og han sad med sine Glutter bleg og sorrigfuld.
Øde tyktes nu de store Haller ham at staae,
og en anden Moder gav han de forladte Smaa.

Ak, men hun var kold og myndig, hvor hun gik og stod;
og hun stødte bort de Spæde fra sig med sin Fod.
Spot og Haansord, Straa til Leie Børnene hun gav;
og med Taarer hen de tyede til den Dødes Grav.

Og paa Kirkegaarden stode de med Kummer stor,
og saa græd de deres Moder op af sorten Jord.
Frem hun gik af Gravens Mørke, hvor hun stille laa;
og hun værged, som i Live, de forladte Smaa.

— Tykkes Du Dig ikke kjende denne Riddersmand,
der til Borgen førte hjem en fager Lillievand?
Red i Ungdoms Vaar Du ikke freidig under Ø,
fæsted Dig en høist livsalig yndig Kongemø?

Slynged ikke Fantasien Roser om din Lok?
Tumled ei sig rundtomkring Dig en velsignet Flok
stolte Haab og milde Drømme — Fantasiens Smaa?
Hvorfor maatte al den Jubel dog saa brat forgaae!

Sad Du ikke snart alvorlig og med blegen Kind?
Drog en anden Herskerinde ikke til Dig ind?
Throned ikke, kold og myndig, hjerteløs Forstand,
ak! i dine Ungdomsdrømmes rige Tryllebind?

Har hun, moderkjærligt, pleiet Fantasiens Smaa,
har hun ikke lagt de Spæde paa det bare Straa?
Har Du, medens Du Dig tumled om paa Livets Strøm,
ikke glemt din lyse Ungdoms første, bedste Drøm?

... Mindes dog den gamle Vise, sælsom, underfuld!
Græd igjen din døde Glæde frem af sorten Muld!
Fantasien om Dig svæve, som en luttret Aand,
skjærme sine smaa Forstødte med en mægtig Haand!
</body>
</poem>

<poem id="arentzen2019011282" variant="arentzen2019010644">
<head>
    <title>Kordelia</title>
    <firstline>Hvad altfor ofte blev fordulgt</firstline>
    <source pages="212-215"/>
    <quality>korrektur1,kilde,side</quality>
</head>
<body>
Hvad altfor ofte blev fordulgt
skal nu fordølges ei:
den bedste Kvinde jeg har kjendt
jeg fundet har i Dig.

Som Søen med det stille Vand,
der har den dybe Grund,
er dine Øines klare Glands
og Smilet om din Mund.

Med ædel Stolthed Du forsmaaer
det løse ydre Skin.
En høi og hellig Enfold boer
dybt i dit stille Sind.

Den sløve Verden aner knap
dit Væsens Trylleri,
men jeg med salig henrykt Sands
mig sænker dybt deri.

Naar, træt af Dagens hede Dyst
jeg iled i din Favn,
Du glatted Pandens Rynker ud
og hvisked ømt mit Navn.

Det var, som om min Genius kom
og bredte Vingen vidt
og kjærligt overskygged mig
og kaldte paa mig blidt.

Da brast, som ved en Guddoms Røst,
de sidste Lænkers Tvang;
som Ørnen mod den klare Sol,
min Sjæl sig opad svang.

Det var, som bølged sod Musik
i Nattens dybe Ro,
og Tvivl og Sorger løstes op
i gudbegeistret Tro.

De høie Himlens Stjerner gik
harmonisk deres Gang,
og brudt blev Livets Dissonans
i Evighedens Klang.

Ak, Hjertet er saa ofte koldt
og Munden lukket til!
Hvad jeg kun altfor tidt fortaug
jeg nu Dig sige vil.

Saamangen traf jeg paa min Vei,
der vilde med mig le;
men Ingen delte, Bryst mod Bryst,
som Du min bittre Ve.

Ja, yded Støvet jeg Tribut
og snubled jeg og faldt,
Du Kjærlighedens Kaabe blidt
har bredet over Alt.

Du sikkert gik, som Stjernen hist
paa Himlens høie Hvælv,
og vidste dog, man synke kan
under sit eget Selv.

Men følte Du, det rette Selv
var trofast og var sandt,
alt Andet var Dig Feberdrøm
og Gjøgleværk og Tant.

O mere klart for hver en Dag,
som svandt, det blev for mig:
den bedste Kvinde, jeg har kjendt,
jeg fundet har i Dig.

En evig Ungdomsglorie har
i blid og yndig Pragt
med Foraarsglands og Rosenduft
sig om din Pande lagt.

Du smulres ei og veires hen
af Tiden til Ruin,
men luttres stille Aar for Aar
alt som den klare Vin.

Du rev mig ikke mægtigt med,
dengang jeg først Dig saae,
et dæmpet Fredens Straaleskjær
over dit Væsen laa.

Først langsomt af det dunkle Svøb
sig Blomsten vikled ud -
nu straaler Du i magisk Glands
som mine Tankers Brud!
</body>
</poem>

<poem id="arentzen2019011283" variant="arentzen2018022830">
<head>
    <title>I Efteraaret</title>
    <firstline>Vaaren, ak! den løfterige</firstline>
    <source pages="216-217"/>
    <quality>korrektur1,kilde,side</quality>
</head>
<body>
Vaaren, ak! den løfterige,
har os alt igjen forladt;
ogsaa Somren maatte vige
med sin fulde Blomsterskat.
Hid paa Stormens Vinge baaret,
Efteraaret
plyndrer Mark og Skov og Krat.

Hist i Haven, hvor jeg vandred
under Lindetræers Hvælv,
hvor er Alting dog forandret —
ak, forandret som jeg selv!
Vaarens Drømme, Somrens Fylde
stakket trylle,
skylles bort i Tidens Elv.

Dog tiltrods for Nattens Kulde
og den korte Solskinsdag
endnu tone Floras Hulde
Glædens lyse Sommerflag.
Aster til sin Søsterstjerne
i det Fjerne
blinker gjennem Stormens Brag.

Og af Glæde sødt jeg bæver,
næppe jeg mit Øie troer:
yndigt rødmende sig bæver
endnu hist en Rosenflor.
Og jeg tykkes, liflig kvæget,
dybt bevæget,
høre disse milde Ord:

«Om end Vaar og Sommer svinde,
og din Drøm og Daad forgaaer,
endnu Roser kan Du finde
selv i Livets Efteraar.
Hendes Haand, den fine, lette,
kan dem flette
til en Krands om dine Haar.»
</body>
</poem>

<poem id="arentzen2019011284" variant="arentzen2019010652">
<head>
    <title>Palimpsesten</title>
    <firstline>Du sidder, en gammel Kvinde</firstline>
    <source pages="218-220"/>
    <quality>korrektur1,kilde,side</quality>
</head>
<body>
Du sidder, en gammel Kvinde,
fjernt fra det brogede Liv
med Øinene næsten blinde
og Ryggen bøiet og stiv.

Dybt er dit Ansigt furet,
af alle Roser forladt.
Snart vil Skjebne-Uhret
pege paa Dødens Nat.

Forbi Dig Verden iler
til sit lystige Spil,
sjeldent den standser og smiler
til den gamle Moerlil.

Den ser kun Ansigtets Rynker
og Øiets matte Glands,
medlidende den Dig ynker
og flyver til Leg og Dands.

Den daarlige Verden jeg ynker -
hvor kan den være saa blind!
Jeg i dit Ansigts Rynker
henrykt stirrer ind.

Øiet begeistret luer,
Panden hvælver sig kjæk:
min Ungdoms Elskede skuer
ud af de gamle Træk.

Ud af de slukte Blikke,
ud af den furede Hud
titter - se I det ikke? -
min Ungdoms deilige Brud.

Kun for at overraske
gammel hun blev og graa.
Ansigtet er kun en Maske,
som hun har taget paa.

Tidt i et Klosters Haller
ligger et Pergament.
Støvet paa det falder,
det er af Ingen kjendt.

En Munk har paa det skrevet
Livets dybeste Nød,
Pergamentet er blevet
viet den mørke Død.

Men frem under Munkens Klage
med Domsbasunens Klang
titter fra gamle Dage
en livsglad jublende Sang

om Solens lyse Straaler
i Sydens milde Luft,
om Vin i fulde Skaaler
og Foraarsblomsters Duft.

Ildfuldt det sorte Øie
funkler i Ungdoms Glands.
Olympens Guder, de høie,
møde den henrykte Sands.
</body>
</poem>

<poem id="arentzen2019011285" variant="arentzen2019010651">
<head>
    <title>Sommer og Efteraar</title>
    <firstline>Den hulde Sommer straaler i sin Pragt</firstline>
    <source pages="221"/>
    <quality>korrektur1,kilde,side</quality>
</head>
<body>
Den hulde Sommer straaler i sin Pragt,
og Alting smiler glad i Solens Flamme,
den grønne Skov i yppig Bladedragt
om Maleriet danner smukt en Ramme.

Men Høsten kommer, og i Storm og Slud
den Blad for Blad af Skovens Krone river -
men breder saa til Gjengjæld for os ud
de underfulde store Perspektiver.

I Somrens snevre Tryllecirkel ind
jeg lader mane mig saa hjertensgjerne;
men høiere sig hæver dog mit Sind
ved Høstens vide Udsigt i det Fjerne.

Som overalt, i Sommer og i Høst
dybe Symboler frem for Tanken træde -
paa Hjertet, naar det svulmer høit i Lyst,
og naar i Kummer Taarer Øiet væde.

I Glæden sluttes Tanken snævert ind,
og i Momentet Aanden fængslet bliver;
men Sorgen aabner for vort stille Sind
os Evighedens store Perspektiver.
</body>
</poem>

<poem id="arentzen2019011286" variant="arentzen2019010607">
<head>
    <title>Raketten og Stjernerne</title>
    <firstline>O se Raketten! lød et Jubelraab</firstline>
    <source pages="222"/>
    <quality>korrektur1,kilde,side</quality>
</head>
<body>
«O se Raketten!» lød et Jubelraab,
og Alles Blikke vendte sig mod Synet.
Kjæk som en Tanke, frejdig som et Haab,
Den skød iveiret, glimrende som Lynet.

Den fløi afsted høit over grønnen Jord
igjennem Rummet op mod Nattehimlen,
Lys, higed den imod det lyse Kor
af Verdenskloder, imod Stjernevrimlen.

«Se, hvor den funklende nu op sig svang,
en Stjerne, til den høie Frændeskare!»
Et Knald, og nok et Knald, Raketten sprang,
og tusind Stjerner gjennem Rummet fare.

De lyste, røde, hvide, gule, blaa;
men kun et Øieblik - og Alt var øde.
De høie Stjerner deres Baner gaae
i Evighed og gjennem Natten gløde.
</body>
</poem>

<poem id="arentzen2019011287">
<head>
    <title>Opad nedad</title>
    <firstline>Opad Bakke falder tungt -</firstline>
    <source pages="223-224"/>
    <quality>korrektur1,kilde,side</quality>
</head>
<body>
Opad Bakke falder tungt -
hvad gjør det med Hjertet ungt!
Og er Du deroppe først,
slukkes lifligt Sjælens Tørst.
Ikke sandt? Hvor frit og let
er ei der dit Aandedræt!
Smaaheds Taage veires hen,
saa Du nyfødt staaer igjen.
Blikket svæver vidt omkring
paa det hele Landskabs Ring.
Skov og Flod i Solens Glands
taler til din vakte Sands.
Fjernt i Dalens trange Ly
Myretuelige By.
Opad Bakke! Morgengry!
Gammel bliver ung paany.

Nedad Bakke falder let,
naar af Stigning man er træt.
Dybt i Dalens trygge Gjern
vinker huldt det kjære Hjem.
Røgen i den stille Luft -
hvilken liflig Arneduft!
Husets Alfer, fine, smaa,
smile mildt fra hver en Vraa.
Yndigt Kirkeklokkeklang
lyder over grønne Vang.
Sjælen fattes næsten Ord;
og Du elsker, haaber, troer.
Er end Foden lidt forstødt,
Hvilen venter hisset sødt.
Nedad Bakke! Aftenrødt!
O, hvor Hjertet bliver blødt!
</body>
</poem>

<poem id="arentzen2019011288" variant="arentzen2019010650">
<head>
    <title>Midten</title>
    <firstline>O lad mig hverken, overtræt</firstline>
    <source pages="225"/>
    <quality>korrektur1,kilde,side</quality>
</head>
<body>
O lad mig hverken, overtræt,
for tunge Lod beklage,
i Mismod vildt, af Livet mæt,
forbande mine Dage -

ei heller høit paa Lykkens Strøm
i daarlig Stolthed bramme
og vugge Sjælen i en Drøm,
der gjøres maa tilskamme!

Lad mig i høi og hellig Ro,
i Med- og Modgang lige,
med salig, gudbegeistret Tro
fra <w>Midten</w> aldrig vige!

Den føre, gjennem Smil og Graad,
paa Livets rørte Vande
min jordisk-skrøbelige Baad
til Fredens stille Lande!
</body>
</poem>

<poem id="arentzen2019011289" variant="arentzen2018022829">
<head>
    <title>Ved Thermopylæ</title>
    <firstline>Helios daler i straalende Glands</firstline>
    <source pages="225-228"/>
    <quality>korrektur1,kilde,side</quality>
</head>
<body>
Helios daler i straalende Glands,
sætter Jer, Brødre! her paa Høien,
stirrer paa Bølgernes rhythmiske Dands,
dæmpet lyder nu Vaabenstøien.
Sværdet er brækket,
Spydet knækket,
Hjelmen i Stumper af Hovedet fløien.

Rødmende funkler Øtas Tind,
hviler Jer, Venner! efter Møden,
bleg er den fordum blussende Kind,
og vi har kæmpet ufortrøden.
Lad dem kun seire!
Æren, den feire,
følger Hellenernes Stridsmænd i Døden

Smykket til Fest vort Haar vi bar,
dengang Solen af Hav sig hæved.
«Kom og tag dem!» saa lød vort Svar,
dengang Xerxes Vaabnene kræved.
Skjoldene braged,
Landserne knaged,
høit over Valen Ørnene svæved.

Kjæk som en Løve Leonidas stod,
Perserne sank for Sværdet og Landsen,
Østens Horder med svigtende Mod
dreves med Svøben til Vaabendandsen.
Ak! men desværre
Faa bleve færre —
Baandet brast som sammenholdt Krandsen.

Mindes I, da vi Davren nød,
Heltekongen foruden Lige
sine Lakoner til Nadver bød
sammen med sig i Hades’ Rige.
Forud han ilte,
døende smilte —
efter ham ned vi til Skyggerne stige.

Her, i Sperkeiosflodens Dal
naaede Herakles Heltemaalet,
steg til Olympens straalende Sal
gjennem Marterdøden paa Baalet.
Gabende, røde
Vunderne bløde —
ind til vort Hjerte trængte Staalet.

Mægtige Heros! freidig som Du
gik dine Sønner til Offerdøden.
Elskede Hellas! engang endnu
hilser Du dem med Fjeldenes Gløden.
Natten, den klare,
Stjernernes Skare
vinker til Hvilen bag Aftenrøden.
</body>
</poem>

<poem id="arentzen2019011290" variant="arentzen2019010668">
<head>
    <title>Plato</title>
    <firstline>Fjernt fra Stadens Bulder og Tvang -</firstline>
    <source pages="229"/>
    <quality>korrektur1,kilde,side</quality>
</head>
<body>
Fjernt fra Stadens Bulder og Tvang -
Kefissosbølgerne bruse -
i Akademiets Søilegang -
Platanerne stille suse -

sad han som Olding med snehvid Lok
om Tænkerens mægtige Pande
mellem den talløse lyttende Flok
fra Hjemmet og fremmede Lande.

Han skued ind i det dunkle Blaa,
Hellas' straalende Himmel:
Ideerne tyktes ham lysende staae
over Jordens brogede Vrimmel.

Sødt som Digterens bedste Sang
og Eros' vingede Pile,
Mesterens Visdomstale klang
og bragte Sjælene Hvile.

Høiere svulmed Disciplenes Barm
i Længsler, guddommelig milde.
Veien gik, gjennem Verdens Larm,
til Livets evige Kilde.
</body>
</poem>

<poem id="arentzen2019011291" variant="arentzen2018022825">
<head>
    <title>Viriathus</title>
    <firstline>Han var kun en Hyrde</firstline>
    <source pages="230-232"/>
    <quality>korrektur1,kilde,side</quality>
</head>
<body>
Han var kun en Hyrde,
som vogtede Faar,
hvor Tajo med Brusen
blandt Klipperne gaaer.
Han redte sit Leie
paa Sne under Tjørn
og kæmped for Hjorden
med Ulv og med Bjørn.

Mod Romas Legioner
han svang saa sit Sværd,
og om ham sig flokked
en jublende Hær.
De seirvante Ørne
med Skam maatte flye,
og Hyrden sig vandt
et udødeligt Ry.

Han stod nu som konge
i Manddommens Glands
og smykket med Ærens
livsalige Krands;
men altid den Samme
i Færd og i Dragt
den trofaste Hyrde
for Landet holdt Vagt.

Han sov i sin Rustning
paa Sne under Tjørn,
bestandig paa Post
mod den romerske Ørn.
Sin Skofte han brød
med et straalende Blik,
og Kilden ham rakte
den styrkende Drik.

En underskjøn Kvinde
af fyrsteligt Blod
han fæsted til Hustru
og Brylluppet stod.
Blandt Herrer og Fruer
i blændende Pragt
en Kofte af Vadmel
var Brudgommens Dragt.

Ved rigtsmykket Taffel
sad Gjæsternes Rad,
og lifligen dufted
den vældige Brad,
og Spanielands Vin
i den gyldne Pokal
berusende blinked
i Høieloftssal.

De kostbare Retter
han ei havde rørt,
og Bægeret ikke
til Læberne ført,
da rask han sig hæved
fra bugnende Bord
og skilles fra Gjesternes
larmende Kor.

Af Slottet, det prægtige,
iled han ud,
tog bag sig paa Hesten
sin rødmende Brud
og red imod Bjergenes
blaanende Rand
til Kamp for sit elskede
Fædreneland.
</body>
</poem>

<poem id="arentzen2019011292" variant="arentzen2019010649">
<head>
    <title>Bukefalos og Æselet</title>
    <firstline>To Billeder for Aandens Øie træde</firstline>
    <source pages="233"/>
    <quality>korrektur1,kilde,side</quality>
</head>
<body>
To Billeder for Aandens Øie træde.
I jordisk Glorie straaler høit det ene,
det andet aabner blidt en himmelsk Scene.
De fylde mig med vidtforskjellig Glæde.

Se! Paa Bukefalos, som Pil fra Bue,
med Sværd i Haanden Alexander farer
fremad igjennem Fjendens tætte Skarer,
i Øiet flammer Heroismens Lue.

Se! Paa et Æsel drager Fredens Bringer
ad palmestrøede Veie op til Byen
imedens rundt omkring ham imod Skyen
Hosianna fra de fromme Læber klinger.

Navnkundig Hesten er, som Helten fører,
Bukefalos er høit i Alles Munde;
men Æslet i Judæas stille Lunde,
skjøndt uden Navn, dog dybere mig rører.

En Helt skal paa Bukefalos sig svinge -
saa klinger det, som fra en aandfuld Mythe,
hvortil jeg stille, tankefuld maa lytte -
men Kristoforos vorder kun det Ringe.
</body>
</poem>

<poem id="arentzen2019011293" variant="arentzen2019010601">
<head>
    <title>Synderinden</title>
    <firstline>Se! I Templet sidder han, den Høie -</firstline>
    <source pages="234-236"/>
    <quality>korrektur1,kilde,side</quality>
</head>
<body>
Se! I Templet sidder han, den Høie -
Guddomsstraalen i det klare Øie.

Morgensolen falder om hans Pande
som en Glorie fra Fredens Lande.

Og fra Læben strømmer Ordets Manna
under Mængdens jublende Hosianna.

Trøst han bringer alle dem som sørge,
Svar han bringer alle dem som spørge.


Hisset kommer Farisæervrimlen,
lig en dunkel Sky paa Sommerhimlen.

Vældig ruller Lovens stærke Torden,
Blomsten bøier Hovedet mod Jorden.

Som en knækket og en falmet Lilie,
vakler bleg en Kvinde henad Tillie.


Se! Nu staaer hun for den store Mester,
midt i Kredsen af de mørke Præster.

«Lærer!» lyder Raabet. «Denne Kvinde
greben er i Hoer som Synderinde.

Moseloven byder hendes Stening,
lad os høre Rabbi Jesu Mening!»


Kristus bøier Hovedet bedrøvet,
skriver taus med Fingeren i Støvet.

I hans fulde, rige Manddomshjerte
gynger hele Verdens Synd og Smerte.

Men han føler dybt i Frelseraanden
Naaden - Naaden seire over Vaanden.


Raabet stiger, og med løftet Pande
møder Frelseren de rørte Vande:

«Den af Eder, som er ren i Sinde,
kaste første Sten paa denne Kvinde!»

Blikket sænker han igjen bedrøvet,
skriver, taus, med Fingeren i Støvet.


Da fra Jord han atter hæver Øiet,
ser han Synderinden, angerbøiet,

ene, midt paa Gulvet - Gamle, Unge
bort har listet sig med bunden Tunge.

«Ingen fører mere mod Dig Klage?»
- ««Ingen, Herre, Ingen er tilbage!»»

Kristus taler da i Toner ømme:
«Heller ikke jeg vil Dig fordømme!

Synd og Død laa over Jorden leiret,
nu har Gud og Kærligheden seiret.

Gak din Vei og synd ei mere Kvinde!
Kvindens Søn har frelst en Synderinde.»
</body>
</poem>

<poem id="arentzen2019011294" variant="arentzen2019010602">
<head>
    <title>Edith med Svanehalsen</title>
    <firstline>Kampen var endt. Paa Englands Kyst</firstline>
    <source pages="237-241"/>
    <quality>korrektur1,kilde,side</quality>
</head>
<body>
Kampen var endt. Paa Englands Kyst
Angelsaxerne segned.
Forrest med gjennemstunget Bryst
Kong Harold i Døden blegned.

Han havde kjækt paa Hastings Strand
bidt fra sig - en engelsk Dogge -
mod Hertug Vilhelm, den Norman,
og mod hans mylrende Flokke.

En Pil havde skudt hans Øie ud;
men klippefast han stander,
til død han synker, med Bøn til Gud
for England, under sit Banner.

Slaget var endt. Paa Hastings' Val
Ravnene lystigt skrege.
Dynger af Lig paa Høi og i Dal
laa sønderhugne og blege.

Høstens Himmel hang tung og graa,
mørk var Oktoberdagen,
Taagen over Ligene laa
som et uhyre Lagen.

To saxiske Munke med sorgfuld Hu
i Blodet paa Valen vandre.
De søge Kong Harolds Lig med Gru
imellem de tusinde andre.

Dynger af plyndrede Engelskmand
uden Vaaben og Klæder ligge.
De finde saamangen falden Ven,
men Kongen finde de ikke.

Dagen synker, det lider mod Kvæld.
Da tager tilorde den Ene:
«O ve, os times aldrig det Held
at finde vor Høvdings Bene.

Men hvad ei lykkes de stærke Mænd
tidt lykkes den svage Kvinde.
Thi lader os ride til Edith hen,
Kong Harolds Elskerinde!»

Den Anden svarer med sorgfuldt Mod:
«Skal Nogen Liget kjende
i al denne Rædsel, i alt dette Blod,
saa maa det være hende.

Ei noget Øie ser saa grant
som Kjærlighedens Øie;
det gjennemskuer Løgn og Sandt,
det Dybe og det Høie.»

Og Munkene ride til Edith hen.
Hun sidder ved Rammen bøiet
og drømmer en gammel Drøm igjen,
mens Taaren træder i Øiet.

Harold havde i Ungdoms Stund,
berust, med Elskovs Varme
kysset den deilige Kvindes Mund
og hvilet i hendes Arme.

Han havde i Manddoms Sorger og Strid
under Kronen, den tunge,
glemt sin Ungdoms sværmende Tid,
glemt sin Elskov den unge.

Han havde favnet den fagre Mø
og evig Troskab forjættet,
han havde paa Livets vilde Sø
Elskov og Troskab forgjættet.

Den unge, drømmende Kongesøn
var bleven en vældig Konning,
han elsked ikke længer i Løn,
men tog sig en mægtig Dronning.

Mens Harold paa Livets vilde Strøm
tumled sin Kongeskude,
drømte Edith sin gamle Drøm
ved Rammen bag Hjemmets Rude.

Og hvergang Hestehove klang
paa Veien i Aftenrøde,
Edith op fra Stolen sprang -
som fordum til Elskovs Mode.

... Hestehove paa Veien klang,
i den svindende Aftenrøde.
Edith op fra Stolen sprang -
som fordum til Elskovs Møde.

De tvende Munke for Pigen staae -
Svanehalsen var bøiet.
Hun hørte, at Harold slagen laa,
vælded Taarer af Øiet.

Taus hun fulgte de Munke to -
hun fattedes Ord for Kvalen.
Hun iled afsted uden Rist og Ro
til Hastings, til Kongevalen.

Snart stod hun hvor Englands Blomster laa,
meiede bort af Døden.
Saa sørgelig Høst hun aldrig saae
beskinnet af Aftenrøden.

Hun vader i Blod mellem Dynger af Lig,
alt Natten steg paa sin Kærre.
Da styrter til Jorden hun med et Skrig:
«Kong Harold, Kong Harold, min Herre!»

Hun kaster sig over en lemlæstet Død
og kysser Munden, den blege,
og lader sin Haand, saa hvid og saa blød,
med de blodige Lokker lege.

Hun kjendte sin Elsker, hun skuffedes ei;
og Munkene fletted en Baare.
Saa førte de Drotten den sidste Vei
med Psalmer og med Taare.
</body>
</poem>

<poem id="arentzen2019011295" variant="arentzen2018022821">
<head>
    <title>Nonneklage</title>
    <firstline>Fuglen synger saa lifligt i Lund</firstline>
    <source pages="242-244"/>
    <quality>korrektur1,kilde,side</quality>
</head>
<body>
Fuglen synger saa lifligt i Lund
fra Træernes grønne Kroner,
sødt i Morgen- og Aftenstund
sender den ret af Hjertens Grund
op imod Himlens straalende Rund
jublende Toner.

Fuglen sidder bedrøvet i Bur,
hænger med Hoved og Vinge.
Stoltest Palads er dog kun et Skur
imod den store frie Natur.
Hvorfor bag Gitterstænger og Mur
Sangersken tvinge?

Husker Du, da paa dit Knæ jeg sad -
Jomfruen hos sin Ridder?
Ak, hvor var Hjertet ungt og glad!
Over os høit i Solens Bad
toned bag Lindens skjærmende Blad
Fuglenes Kvidder.

For mig paa Harpen du leged og sang,
kjæreste Hjertens Glæde!
Vækkes i Cellen, mørk og trang —
og det gjør den saa mangen Gang —
atter til Live den søde Klang.
Nonnen maa græde.

Himlen veed, at med Villie fri
Løftet ikke blev givet.
Fader og Moder ... Alt er forbi!
Hvide Klæder jeg ganger i —
heller med Dig ad den vildeste Sti
vandred jeg Livet!

Aldrig finder mit Hjerte Rast
i St. Birgittas Kloster.
Om jeg tumles for Stormens Kast:
Tanketraaden hel ofte brast,
naar jeg stammed med Feberhast
mit Paternoster.

Selv under Messen Du for mig staaer:
Øinene skjelmske, brune.
Op med din hvide Haand Du slaaer,
purrer Dig i dit krusede Haar —
for mig Du kasted i Ungdoms Vaar
Elskovens Rune!

Speilet Du gav mig ... med Vemod i Sind
bort jeg fra Skuet mig vendte!
Bleg er din Elskede vorden om kind;
søvnløs, jeg næsten har hulket mig blind
Mødtes igjen vi ved duftende Lind,
knap Du mig kjendte.

Jomfru Maria, Du rene Mø,
tag den Forgrædte i Favnen!
Hvis ei med ham paa Verdens Ø
Bryst imod Bryst, jeg maa leve og døe,
aabn mig da hisset bag fraadende Sø,
Kjærlighedshavnen!
</body>
</poem>

<poem id="arentzen2019011296" variant="arentzen2019010603">
<head>
    <title>Digterlønnen</title>
    <firstline>Firdusi, Gartnersønnen fra Tus</firstline>
    <source pages="245-249"/>
    <quality>korrektur1,kilde,side</quality>
</head>
<body>
<nonum><center>1.</center></nonum>

Firdusi, Gartnersønnen fra Tus,
i hvis Paradis Nattergalen
flagrer om Rosen og klager ømt
og vemodigt Elskovskvalen,

nemmed af Sangerkorets Drot
at gynge paa Tonens Bølger
og bringe for Lyset i Sangen frem
hvad dybt sig i Hjertet dølger.

I Ungdommens drømmende Morgenstund
smelted hans Sjæl ved Klangen,
og høit han svor: til sit sidste Suk
at vie sit Liv til Sangen.

- Sultanen Mahmud vældig sad
i Gasna paa Perserthronen.
Sangen ham tykkes en herlig Juvel
til Smykke for Keiserkronen.

Thi kaldte han Digteren til sit Hof
og bød ham: af gamle Skrifter
at vække til evigt Liv i Sang
de henfarne Stores Bedrifter.

«Et Guldstykke for hvert klingende Vers
skal være Digterlønnen!».
saa mæled Persiens stolte Drot
hvimodig til Gartnersønnen.

Og Skjalden sad ved Dag og ved Nat
og grandsked de gamle Skrifter
og vakte til evigt Liv i Sang
de henfarne Stores Bedrifter.

Skikkelser fra den svundne Old
reiste sig af deres Høie,
fagre Kvinder og stærke Mænd
svæved for Digterens Øie.

Og om det Hele slynged sig sært
Genier og Dæmoner.
Det blev et mægtigt Heltedigt
i stærke, brusende Toner.

Saaledes sad han i tredive Aar;
og Kræfterne fast ham svigted,
da han endelig skrev det sidste Vers
og sendte Sultanen Digtet.

... Firdusi glad i det kvægende Bad
de trætte Lemmer strakte,
da Slaven fra Persiens høie Drot
Digterlønnen ham bragte.

Et Guldstykke for hvert klingende Vers
skulde være Digterlønnen -
og blege Sølvstykker rullede hen
for Foden af Gartnersønnen.

Da hæved han stolt sig af Badets Tvæt,
og sparked til Fyrstegaven.
«Du bringe din Herre Hilsen og Bud!»
saa talede han til Slaven.

«Jeg gav ham Tonernes klingende Guld,
og Guld skal Digteren lønne.
Hans Tiggerskjærv, hans usle Sølv
jeg agter ei værd en Bønne!»

Saa kasted han Sølvet ud i Grams
til Folkehoben paa Gaden,
skrev en Satire mod Persiens Drot
og flygtede ud af Staden.


<nonum><center>2.</center></nonum>

Sultanen Mahmud vældig sad
i Gasna paa Perserthronen.
Sangen ham tyktes en herlig Juvel
til Smykke for Keiserkronen.

Thi stemmer en Sanger op et Kvad
om Fortidshelte bolde,
det klang med et mægtigt Tonefald
som Sværdslag imod Skjolde.

Og Sangen skifted og toned blødt
om Møer, fagre og blide.
Det lød som Nattergalesang
i Lunden ved Midnatstide.

Og Sangen skifted atter og klang
om Genier og Dæmoner.
Det var et underfuldt Heltedigt
i stærke, brusende Toner.

Bevæget lytter det hele Hof,
Sultanens Kinder gløde;
det var, som Toner fra Paradis
strømmede dem imøde.

Sangeren tav. Da lød et Raab
af tusind begeistrede Tunger:
«Firdusi leve, den store Skjald!»
igjennem Salene runger.

Sit Øie slog Perserdrotten ned
ved Mindet om Gartnersønnen,
der offred Sangen sit hele Liv
og sveges for Digterlønnen.

Saa vender han sig imod sin Vesir -
mens Stemmen næsten ham svigter -
og spørger sagte: hvorledes det gaaer
Firdusi, den store Digter.

Vesiren bøier sit Hoved dybt,
og Taarer i Øiet brænde:
«Han lever i Tus, sin Fødeby,
som Olding i Nød og Elende!»

Da springer Mahmud fra Thronen op,
hans Stemme runger i Hallen:
«Man føre Kameler, belæssed' med Guld,
til Tus, til Mesterskjalden!»

... Kamelerne traved og naaede Tus,
i hvis Paradis Nattergalen
flagrer om Rosen og klager ømt
og vemodigt Elskovskvalen.

Men medens ind ad den ene Port
under Kamelernes Stønnen,
Drivernes Raab og Folkets Larm
man førte Digterlønnen -

førte man ud ad en anden Port
stille, med Suk og Taare
den stolte Digterkonges Lig
paa en fattig Baare.
</body>
</poem>

<poem id="arentzen2019011297">
<head>
    <title>Ved Kattegat</title>
    <firstline>Af Luft har jeg drukket forsvarlige Drag</firstline>
    <source pages="250"/>
    <quality>korrektur1,kilde,side</quality>
</head>
<body>
Af Luft har jeg drukket forsvarlige Drag
ved Kattegat paa Gilleleie
og kan atter prøve med Verden et Tag
til Værn for mit dyreste Eie.

I Sol jeg mig baded fra Isse til Fod
paa Bakkerne høit over Sundet
og staaer nu som nyfødt med Ungdommens Mod,
forsvundet, men herlig gjenfundet. .

Det mægtige Hav med en Himmel i Favn
har bruset sit storladne Kvæde
om Heltene høit paa den gyngende Stavn,
i hvis Fodspor det gjælder at træde.

Af Lys og af Luft, af Hav og af Jord
har jeg Kræfter til Livskampen sanket,
mens paa Pynten derude yderst mod Nord
jeg med blussende Kinder omvanked.
</body>
</poem>

<poem id="arentzen2019011298">
<head>
    <title>Paa Himmelbjerget</title>
    <firstline>Lyngbakker, Søer svømme</firstline>
    <source pages="251-252"/>
    <quality>korrektur1,kilde,side</quality>
</head>
<body>
Lyngbakker, Søer svømme
i Aftenrødens Glands;
taus synker hen i Drømme
de store Skoves Krands.

Ei Hindring Øiet møder
dybt, dybt i Landet ind;
en enkelt Rude gløder
i Straalehavets Skin.

Saa høi og ren er Luften
og Aandedraget let.
Alt løses op i Duften
paa denne Himmelplet.

Det Fjerne som det Nære
harmonisk bredes ud -
o her er godt at være
alene med sin Gud!

Ja, her kan Sjælen nemme,
høit løftet over Jord,
en stille Frelserstemme,
Bjergprædikenens Ord.

Et «Salig» sagte føier
sig til det andet her,
mens jeg mit Hoved bøier
i sidste Straaleskjær.
</body>
</poem>

<poem id="arentzen2019011299">
<head>
    <title>Paa Bornholm</title>
    <firstline>Ravnen skreg paa en Runesten</firstline>
    <source pages="253-254"/>
    <quality>korrektur1,kilde,side</quality>
</head>
<body>
Ravnen skreg paa en Runesten,
Nattergalen slog.
Morgenvinden, saa frisk og ren,
henover Marken drog.

Kornet med sagte Bølgegang
vugged i Solens Skin,
Lærken fra Agerrenen sang
glad sig i Himlen ind.

Med hvidgraa Stammer lysegrønt
Birkeskovens Paulun
stod - ved Kontrasten dobbelt skjønt -
blandt Lyngen mørkebrun.

Urkraftig skabende Fantasi
skrev af vældig Granit
med Vedbend og vilde Roser i
et Epos, mægtigt og frit.

Havet rullede stort og blaat,
Grændser øinedes ei.
Evighedstanken baned sig godt
Henover Dybet Vei.

Tiden steg med forklarede Træk
op af den vaade Grav,
der tilbage paa Skibets Dæk
Vikingeflokken gav.

Med Guldets Kister paa Armestump
Bue sprang atter i Sø,
og Skjaldesangen rungede dump
viden henover Ø.

Ravneskriget dog Nattergal-Kluk
som en Kjærlighedsdrøm
ombølged lifligt med Jubel og Suk
i en melodisk Strøm.

Signe ømt i Luernes Glød
hviskede Habors Navn,
Valborg af Klostergraven skød
op sig i Axels Favn.

I Morgenluften saa prægtig lød
sammen paa Vandrerens Gang
fra Nordens Morgen, kraftig og blød,
Lurens og Harpens Klang.
</body>
</poem>

<poem id="arentzen20190112100">
<head>
    <title>Jons Kapel</title>
    <firstline>Alt Offeralteret, blodbestænkt</firstline>
    <source pages="255-258"/>
    <quality>korrektur1,kilde,side</quality>
</head>
<body>
Alt Offeralteret, blodbestænkt,
hensmuldrer af Ælde.
Paa Tidens Vantro høit og strengt
Præsterne skjælde.

Egen Styrke er Løsen stolt
for Kæmper vilde,
der smile, som Asa-Loke, koldt
ad Gudegilde.

Nu Idunsæblet opliver ei,
og Balder segned,
og Thor og Odin paa Heltevei
som Spøgelser blegned.

Nu Freia, den hulde Vanadis,
ei deler Valen;
og kunstlet runger Tapperheds Pris
i Drikkesalen.

Et Ragnarøk over Norden vidt
saa skummelt ruger.
For Valhal bliver ei længer stridt,
og Dødsangsten knuger.

I Øst forlængst dog Solen oprandt,
og Frelsen beredtes.
Mod Nord den endelig Veien fandt,
og Skyerne spredtes.

Paa Borgundarholm, den navnkundige Ø,
sit Øie den fæsted;
og Vikingereden i brusende Sø
den straalende gjæsted.

Endnu dog ei ret den vover sig frem
af de kulsorte Skyer.
En lille Flok kun fra Hedningehjem
til Bethlehem tyer.

De snige sig stille, lydløst ud
i Aftenstunden
at høre Sagn om den nye Gud,
i Krybben funden.

Ad Klippekammen, som stiger brat
i Nord af Havet,
hvor Foden glider i Lyngen glat,
de fremad traved.

Fra Øst, hvor Gaard sig føier til Gaard
paa den udstrakte Slette,
og Lærken høit over Kornet slaaer,
Kaasen de sætte.

De komme tilsøes forbi Kystens Skær
langs mægtige Huler,
hvor Hylden og Vedbenden fjern og nær
Granitten skjuler.

Og Alle søge den snevre Sti,
af Naturen dannet,
som fører til et Klippeparti
høit over Vandet.

Om Stenen, hulet som Prædikestol,
samles derinde
i Sommerkvældens synkende Sol
Mand og Kvinde.

En voldtagen Mø, en stakkels Træl,
en Olding ved Staven
mødes her i det vilde Kapel
paa Veien til Graven.

Syge, Værkbrudne - knuste Vrag
paa Livets Bølge -
for Hedningeflokkens vilde Jag
rædde sig dølge.

De fandt kun Vold og Bedrag og Spot
i Menneskevrimlen
og flygted hen, hvor i Havet blaat
speiler sig Himlen.

En Klosterbroders udbredte Favn
vinker Fortabte
og aabner Frelsens skjærmende Havn
for det ringeste Skabte.

Han bringer sin Mesters Guddomsord
til Alle, som lide,
det Ord, der forløsende daled til Jord
i Sjælenes Kvide.

- End Solens Straaler sænke sig blidt
over Klippekapellet,
hvor, gjemt og stille, strømmede frit
Livsensvældet.

Af vældig Granit end Kirken staaer
med mægtige Piller;
og Bølgen, som skumklædt Stranden slaaer,
Koralen spiller.
</body>
</poem>

<poem id="arentzen20190112101" variant="arentzen2018022805">
<head>
    <title>Johan Rantzau</title>
    <firstline>Han sad som en rødmusset, trettenaars Pog</firstline>
    <notes>
        <note>Johan Rantzau (1492-1565), feltherre for <a person="frederik1">Frederik I</a> og <a person="christian3">Christian III.</a></note>
    </notes>
    <source pages="259-260"/>
    <quality>korrektur1,kilde,side</quality>
</head>
<body>
Han sad som en rødmusset, trettenaars Pog
med spillende Øine, saa livlig og klog,
i tidlige Morgen
paa Fædreneborgen
og syslede flittigt med Pen og med Bog.

Da lød det som Hovslag, Trompeterne klang.
Med blussende Kind til Karnappen han sprang
og saae gjennem Rude
sig tumle derude
en Rytterkohorte med skingrende Sang.

Han aabnede Vinduet: Morgenens Vind,
saa stærk og saa frisk, slog imøde hans Kind.
Kyradserne blinked,
og Livet ham vinked —
og som ved et Trylleslag skifted han Sind.

Sin Lærdom i Kakkelovnskrogen han smed
og fløi som en Stormvind ad Trapperne ned.
Han sadled sin Fole
og løb af sin Skole,
og ud han i Verden paa Eventyr red.

Det var i det sextende Sekulums Gry,
det Gamle sig tumled omkring med det Ny.
Det sused og brused:
en Tid sank i Gruset,
en anden sig bæved med straalende Ry.

Som vandrende Ridder og Pillegrimsmand
han flakkede viden fra Land og til Land.
I Keiserens Hære
han kæmped med Ære
og gjæsted andægtig Tiberens Strand.

Han drak sig, o Rhone! god Rus i din Vin,
saa underfuld liflig, saa stærk og saa fin.
I Spanien forfløine,
med funklende Øine,
de dandsed omkring ham og slog Tamburin.

Han lod sig vel daare — men Grunden var brav.
Til Østerled seiled han kjækt over Hav,
med Hovedet bøiet
og Taaren i Øiet
han Guldsporen vandt ved den hellige Grav.

Med Fyrster og Herrer til Worms han saa foer
og grebes af Luthers begeistrede Ord.
Tre Konger han tjente;
og inden han endte,
«saa tro som en Rantzau» blev Ordsprog i Nord.
</body>
</poem>

<poem id="arentzen20190112102" variant="arentzen2018022809">
<head>
    <title>Herluf Trolle</title>
    <firstline>I Kjøbenhavn er Bryllupsfest</firstline>
    <notes>
        <note>Herluf Trolle (1516-1565), dansk admiral og søhelt.</note>
    </notes>
    <source pages="261-264"/>
    <quality>korrektur1,kilde,side</quality>
</head>
<body>
I Kjøbenhavn er Bryllupsfest,
og Kirkeklokken kimer,
Kong Fredrik med sit Hof er Gjæst,
en talrig Flok til Fods og Hest
i Byens Gader stimer.

Med Ædelstene smykket ud,
for Alteret det høie,
i prægtig Gyldenstykkes Skrud,
bevæget staaer den unge Brud
og sænker bly sit Øie.

Den Brudgom staaer med Blus paa Kind
i Kjærligheds Skjærsommer
... da trænger, som en Hvirvelvind,
et Ilbud gjennem Kirken ind:
«Den svenske Flaade kommer!»

Og Brudeskaren under Støi
og mangestemmet Raaben
i Trængsel ud af Kirken fløi,
imens det lød fra Lav og Høi:
«Til Vaaben nu! Til Vaaben!»

En kraftig Helt i Manddomsaar
med Øine, fromme, kloge,
paa Værftet Herluf Trolle staaer,
da der kom Bud fra Kongens Gaard
«Nu heis dit Dannebroge!»

Niels Hemmingsen, hans gode Ven,
som vandrer ved hans Side,
sig vender kjærligt mod ham hen:
«Saa skal, Hr. Admiral, igjen
for Danmarks Land I stride!

I disse Rigers biltre Kiv,
den Boldeste blandt Bolde,
I vover aarlig Eders Liv —
derhjemme græder Eders Viv.
Gud spare Jer, Hr. Trolle!»

Da svared Herluf: «Lærde Ven,
o tal ei saa, jeg beder!
Hvi kaldes vi vel Herremænd,
hvi bære vi vel Sværd ved Lænd
og tunge gyldne Kjeder?

Hvi vil vi over Andre staae,
som Rigets Førstegrøde?
Mon ei, naar Ufred falder paa,
vi derfor fremmest skulle gaae -
det Sure med det Søde!»

Og Herluf heisede sit Flag
og op for Vinden brased.
Han slog paa Fjenden Slag i Slag.
Den deiligste Skjærsommerdag
paa Bølgen Kampen rased.

Hr. Trolle paa sit Flydeslot
kun lo ad Saar og Skrammer,
og for Usødet gav han Raat:
han stod i Harnisk lyseblaat,
og Øiet sendte Flammer.

Og ei, før Slaget var forbi,
blev Heltens Saar forbundet.
Der alt var gaaet Koldbrand i,
før Bjørnen tyede til sit Hi
og styred indad Sundet.

Men sammen tog han sig med Magt
og dæmped ned sin Smerte
og vandred stolt og uforsagt
med Sværdet over Axel lagt —
og Døden i sit Hjerte.

Forbauset Folkehoben staaer
paa Torve og i Gader:
mens Blodet strømmed af hans Saar,
igjennem Byen til sin Gaard
han skred med høie Lader.

En Skygge fra den vilde Val
med dødningblege Miner
i Dyvekes den gamle Sal
det danske Riges Admiral
alvorlig, stille triner.

Paa Dødens Leie Herluf laa,
og lukket blev hans Øie
af hende, der vel mindes maa
i Herlufsholm af Pilte smaa —
den tro Birgitte Gøie.
</body>
</poem>

<poem id="arentzen20190112103">
<head>
    <title>Paa Koldinghus</title>
    <firstline>I Riddersalen paa Koldinghus</firstline>
    <source pages="265-266"/>
    <keywords>frederik4</keywords>
    <quality>korrektur1,kilde,side</quality>
</head>
<body>
I Riddersalen paa Koldinghus
Kong Fredrik drikker den lifligste Rus
af Anna Sofias Øine.

De brogede Masker sig hvirvle omkring,
og Harlekin gjør sine lystige Spring,
mens Melodierne bruse.

I Dandsen glemmes hver Sorg, hvert Savn
og Pesten, som raser i Kjøbenhavn,
er næsten en Pirring mere.

Ja, Livet tykkes en flygtig Drøm,
brat Karon vinker til Lethes Strøm -
thi tøm de gyldne Pokaler!

Det gjælder at nyde den korte Lyst.
Et evigt Sekund ved en Kvindes Bryst -
saa har man dog levet Livet!

Mens Dandsen rask gjennem Salen gaaer,
i Vindvesfordybningen Kongen staaer
alene ved Hendes Side.

Til Rhytmernes skjelmske, lokkende Klang
han nynner paa Fransk en Elskovssang
i Frøkenens lyttende Øre.

Histnede standset er Dagens Larm,
fra travle Dagværk i Søvnens Arm
alt hviler Byen ved Fjorden.

Og Maanen kaster romantisk sin Glands
henover de brusende Bølgers Dands
under Slottets mægtige Banke.

Det er den deiligste Sommernat,
høit Nattergalen fløiter i Krat,
mens Springvandet pladsker i Gaarden.

Dankongen aabner Vinduet vidt.
Hvor Alting hviler fredelig blidt -
og dog saa mægtig bevæget!

Den blomstersvangrede lune Vind
sig trænger i Riddersalen ind,
hvor Amor svinger sin Bue.
</body>
</poem>

<poem id="arentzen20190112104" variant="arentzen2019010664">
<head>
    <title>Ambrosius Stub</title>
    <firstline>Han var kun en stakkels fattig Student</firstline>
    <source pages="267-268"/>
    <keywords>stub,holberg</keywords>
    <quality>korrektur1,kilde,side</quality>
</head>
<body>
Han var kun en stakkels fattig Student
med luslidt og hullet Kjole.
Lykken havde ham Ryggen vendt,
og Livet tog haardt ham i Skole.

Han brødes med Kummer, Sygdom og Nød
som Skriverdreng hos de Store
og maatte tigge sig Naadsensbrød
fra Herremændenes Borde.

Men dybt i den fattige Skrivers Bryst
luede Guddomsflammen.
Han udsang sin Sorg, og han udsang sin Lyst
til kommende Slægters Gammen.

Og Vaarens Pris sig mod Himlen svang
i Toner liflige, milde;
og Visen om Krambamboli klang
ved det lystige Drikkegilde.

Det brused om Verdens vidtløftige Hav,
der knuser de stolteste Stavne
og fører os Alle i skummende Trav
fra Vuggens til Gravens Havne.

Mens Holbergs mægtige Latter klang
og rensede Foraarsluften,
henaandede Stub sin melodiske Sang
om den deilige Rosenknups Duften.<note>Se <xref poem="stubmoralskea2"/>.</note>

Han var en Svale, der, kviddrende sødt,
paa pilsnare Vinger kommer
og bliver af isnende Kulde mødt,
thi, ak! den gjør ingen Sommer -

en graa lille Lærke, der Triller slaaer
over snebedækkede Dale -
et Forbud i den spirende Vaar
paa Sommerens Nattergale.
</body>
</poem>

<poem id="arentzen20190112105" variant="arentzen2018022842">
<head>
    <title>Schack Staffeldt</title>
    <firstline>Dybt i Mørke Byen Slesvig hviler</firstline>
    <source pages="269-271"/>
    <keywords>staffeldt</keywords>
    <quality>korrektur1,kilde,side</quality>
</head>
<body>
Dybt i Mørke Byen Slesvig hviler,
hver en Dør er lukket, Lyset slukt.
Kun en sildig Vandrer skyndsomt iler
til sit Hjem ved Stiens stille Bugt,
mens forundret han med Øiet maaler
Amtmandshuset, som i Natten straaler.

Der er Fest vel i de høie Sale,
hvorfra Lyset sender ud sin Glands,
vittig Skjemt, alvorlig, aandfuld Tale,
liflig Strengeleg og lystig Dands?
Adelsfrøkener med gyldne Lokker
om den stolte Amtmand sig vel flokker?

Nei, o nei! Det store Hus er øde,
øde som ei nogen Borgers Hjem.
<w>Der</w> ei ungdomsfriske Kinder gløde,
<w>der</w> ei skjelmske Øine titte frem.
Glandsen i de klartoplyste Haller
paa en ensom Skikkelse kun falder.

I de store Sale om han vanker —
Midnatsklokken alt i Taarnet slaaer —
og han kæmper vildt med sine Tanker,
medens Taaren i hans Øie staaer.
Straaleglandsen, han omkring sig breder,
Tungsindsmørket i hans Sjæl ei spreder.

Op og ned ustandseligt han skrider
under Lampers klare Maaneskin,
Blikket svæver om til alle Sider
efter Hvile for det syge Sind,
Bytte for unævnelige Kvaler.
med sig selv han høit og heftigt taler:

«Digterkrandsen skal Du engang finde
hist i Længslers idealske Land,
Borgerkrandsen skal Du ogsaa vinde —
Himlens Genius og Jordens Mand!
Kunsten skal din lave Færd forskjønne,
og det Skjønne skal det Gode lønne!

Sang ei saa den smigrende Sirene,
Haabet, i troskyldig Ungdomstid?
Salig alt jeg drømte at forene
det, som kun omfavner sig i Strid.
Livets Ender jeg at knytte prøved,
og min Kraft i Seierskampe øved.

Men for vidt og bristende udspændte
sig mit Livs for kunstigt spundne Traad.
Lig en Altarild min Aand udbrændte,
og min Marv opløste sig i Graad.
Viid og glem det aldrig, Dødelige:
Ingen saae ustraffet Skjønheds Rige!»

Saadan trykker i de høie Sale,
hvorfra Lyset sender ud sin Glands,
Amtmand-Skjalden med vemodig Tale
om sit Hoved Sorgens Tornekrands.
I en Nat, der straaler klart som Dagen,
strømmer ud tungsindig Digterklagen.

Mængden, sløvet paa sin Trællebane,
hildet i Nødtørftighedens Baand,
spotter daarligt efter gammel Vane,
aner ei Symbolets dybe Aand.
Lyshavsglandsen var, ak! Martyrbaalet,
hvorpaa han sit Skjaldeliv udstraaled.
</body>
</poem>

<poem id="arentzen20190112106" variant="arentzen2019010665">
<head>
    <title>C. Hauch</title>
    <firstline>I det deilige Hardanger gaaer en lille Pog</firstline>
    <source pages="272-273"/>
    <keywords>hauch,oehlenschlaeger</keywords>
    <quality>korrektur1,kilde,side</quality>
</head>
<body>
I det deilige Hardanger gaaer en lille Pog,
og han læser i Naturens vidt opslagne Bog.
Høie Fjelde, store Skove, Nordhavsbølgen blaa -
tusind underfulde Stemmer til hans Øre naae.

Fremad, frem af Clasens Have mellem kjække Mænd
stormer Mesterlektiedrengen - Bogen er slængt hen.
Hornet toner, Bøssen knalder. I den vilde Dyst
Gutten fra de norske Fjelde værger Danmarks Kyst.

Mellem sunkne Kapitæler i det stille Rom
Ungersvenden, dybt bevæget, ser en Verdens Dom.
Høit Tiber paa Kapri sidder, Solen synker rød.
Musen græder - ak den store, gamle Pan er død!

Hist, hvor Sorø venligt smiler i livsalig Fred
mellem skjønne Bøgeskove nærved Søens Bred
med en ung og kjærlig Hustru fæster Manden Bo -
efter Livets Storme finder Digterhjertet Ro.

Og han vandrer høi og stille, trofast mod sig selv;
og hans Harpe mægtigt bruser som en Klippeelv.
Hellig Anelse og Længsel vækkes ved hans Kvad,
som naar Høstens Storme lege med det gule Blad.

Alderstegen, fjernt fra Larmen i den store By
hviler han i Digterhavens grønne Bladely -
her hans kjære Oehlenschläger tumled sig som Dreng
og ved Kirkemuren redet fik sin sidste Seng.

Hist ved Cestiuspyramiden, langt fra gamle Nord
lagdes han saa, mæt af Dage, ned i Sydens Jord.
Hvor han i sin Ungdom havde levet, sværmet, lidt,
lukked han i høi Forlængsel Øiet roligt, blidt.

Hæver sig end ei hans Gravhøi her ved Belt og Sund,
aldrig skal dog Mindet om ham synke hen i Blund.
Klar hans Digterstjerne funkler med en evig Glands,
og Taknemmeligheds Taarer dugge Laurens Krands.
</body>
</poem>

<poem id="arentzen20190112107" variant="arentzen2019010657">
<head>
    <title>Lærken</title>
    <firstline>Dybt i Agerrenen</firstline>
    <source pages="274-275"/>
    <quality>korrektur1,kilde,side</quality>
</head>
<body>
Dybt i Agerrenen,
hvor Kornets Rødder groe,
hviler, hyllet i Freden,
min simple, fattige Bo.

Over mit Hoved bølge
i Sommerens lune Vind
de fulde gyldne Vipper
sagte ud og ind.

Nyttige Producenter,
Axene kneisende staae.
I deres Skygge skjules
Sangeren, ringe, graae.

De føle Borgerværdet
og pukke paa deres Guld.
Sangerens Rede hænger
lavt i det sorte Muld.

Ubemærket han bygger
mellem den rige Høst,
barnlig ømt han sig helder
til Jordens Moderbryst.

Naar Solen stiger og daler
i Morgen- og Aftengry,
paa dirrende Vinger jeg flyver
op mod den rødmende Sky.

Svævende høit over Jorden
med Sorger blandede Lyst,
stærke, sittrende Toner
strømme frem af mit Bryst.

Den trætte Vandrer standser,
bevæget, sin raske Gang,
hæver sit Blik mod Himlen
og lytter glad til min Sang.

Freidig jeg slaaer min Trille
høit under Himlens Sky -
og søger i Agerrenen,
ydmyg mit skjulte Ly.
</body>
</poem>

<poem id="arentzen20190112108" variant="arentzen2019010667">
<head>
    <title>Barnet i Harpen</title>
    <firstline>Da Sigurd var paa Baalet lagt</firstline>
    <source pages="276-279"/>
    <quality>korrektur1,kilde,side</quality>
</head>
<body>
Da Sigurd var paa Baalet lagt
med Brynhild Budlesdatter,
den gamle Heimer deres Barn
i sine Arme fatter.

Nu gjælder det den lille Glut
for Ufred og for Fare
i denne vilde Verdens Larm
at gjemme og at vare.

Mens Pile flyve gjennem Luft
og Sværde falde skarpe,
den gamle Fosterfader snild
sig gjøre lod en Harpe -

en Harpe underfuld og stor,
hvortil ei fandtes Mage,
der, kunstigt sammenføiet, lod
sig fra hinanden tage.

Saa lagde han det lille Barn
med Purpurklæder smukke
og Guld og Sølv til Legetøi
i Harpens sære Vugge.

Forklædt som Tigger, drog han bort
fra Hjemmets kjære Strande
og vandred om med Harpen vidt
igjennem fjerne Lande.

Naar langt fra Gaarde Gubben kom
til Vandfald eller Kilde,
han Harpen fra hinanden tog
og toede den Lille.

Dens Føde var et sælsomt Løg
med stærke Tryllekræfter;
og naar den ikkun bed deri,
den hungred ei derefter.

Naar Glutten græd i Harpens Skjul,
Den Gamle slog dens Strenge:
det klang saa høit, saa stærkt og blødt
og bruste vidt og længe.

De klare Toner strømme hen
med søde Melodier,
og Barnet i sin Harpeseng
glad lytter til og tier.

... I denne vilde Verdens Larm
og Livets Kampe skarpe,
som Heimer, Skjalden gaaer omkring
med Barnet i sin Harpe.

Imellem kolde, strenge Mænd
han høi og stille vanker
alene med sin Barnesjæl
og sine Barnetanker.

En Tigger lig han flakker om
blandt Markens Blomster vilde
og hviler paa sin Pilgrimsgang
sig ved den klare Kilde.

Han hilser glad Naturens Væld
bag Løvet og bag Sivet
og finder i dets friske Bad
Gjenfødelsen til Livet.

De svælge høit i yppig Pragt -
det kan ham ikke blænde.
Han har en Føde underfuld,
en Føde de ei kjende.

Naar Barnet græder i sit Ly,
da toner Harpeklangen,
og Sorgen smelter hen i Smil,
og Graaden døer i Sangen.

De søge efter Barnets Liv,
de Store, Kloge, Slemme -
men Barnehjertet leger Skjul
i Harpens stille Gjemme.
</body>
</poem>

<poem id="arentzen20190112109" variant="arentzen2019010656">
<head>
    <title>Homer</title>
    <firstline>Homeros, der med høitbegeistret Sind</firstline>
    <source pages="280-281"/>
    <quality>korrektur1,kilde,side</quality>
</head>
<body>
Homeros, der med høitbegeistret Sind
saa skjønt besang den græske Kamp paa Landet
og Kong Odysseus' Eventyr paa Vandet,
skal - siger Sagnet - have været blind.

«Hvorledes? Han, hos hvem saa høi og klar
hver Gud og Helt staaer som i Marmor hugget,
der Hellas' Øine op for Skjønhed lukket
og gjennem Sekler Lysets Banner bar!

Hvorledes? Maa ei Skjaldeøiet glad,
som Barnets aabent, skue ud i Verden
og agte nøie paa dens travle Færden
i Lyst og Sort, i Kjælighed og Had!»

Jo, frit maa Digterøiet vandre om
paa Jordens Bjerge og Jordens Dale,
frit maa det stirre op mod Himlens Sale,
hvis Kunstens Skaben ei skal vorde tom.

Men ikke mindre, som Homeros blind,
en Kunstner, fjernet fra den hele Verden
med al dens travle, hvileløse Færden
dybt i sit Allerhelligste gaae ind.

Først naar en Olding, blind for denne Jord,
hans høie Sjæl sig lukket har for Larmen,
af Kaos hæver sig i Digterbarmen
en anden Verden, underfuld og stor.

Da sidder han, hensunken som i Drøm,
med Mnemosyne, alle Musers Moder,
og maner nye, lyse Verdenskloder -
en Magus lig, af Tidens dunkle Strøm.
</body>
</poem>

<poem id="arentzen20190112110">
<head>
    <title>Mellem Grave</title>
    <firstline>Jeg vandrer høit paa Seelisberg i Schweiz</firstline>
    <notes>
        <note>shelley</note>
    </notes>
    <source pages="282-285"/>
    <quality>korrektur1,kilde,side</quality>
</head>
<body>
<nonum><center>1.</center></nonum>

Jeg vandrer høit paa Seelisberg i Schweiz.
Vidt dækker Sneen Kæmpefjeldetoppe,
der rage frem, hvorhen sig Blikket vender,
mens Urnersøen strækker sig forneden.
Hver Plet omkring mig er historisk Jord,
og store Skygger svæve over Egnen.
Histnede ligger Folkefriheds-Vuggen,
det grønne Grütli, Engen, hvor de svore
hin mørke Nat at styrte Tyranniet
og atter bringe Dag i Fædrelandet.
Derovre paa den anden Side Søen
fra Gesslers Baad, imens Uveiret rased,
sprang Tell i Land.

                    Som i et dunkelt Slør
indhyller Regnen alle Fjeldkolosser
med deres gamle Minder. Ly jeg søger
hist, hvor den lave Kirke stille strækker
forsølvet Spir op mod den mørke Himmel.
Ind i Kapellet med dets Dødningho'der
jeg træder, og paa Kirkegaardens Grave
med deres Vievandskjedler hviler Øiet.
En Grav med trende Kors mig fængsler her,
og dybt dens simple Indskrift Hjertet rører.
En Moder taler først: hun længe led,
da hun til Verden bragte tvende Børn
og hengav sig som Offer. Hendes Mand
fortæller, hvordan Bølgens Grav sig aabned,
hvordan han kæmped haardt en Timestid,
indtil hans Kræfter svigted, og han sank.
Tilsidst et Barn paa kun en halv Snes Aar
beretter, at saa kort var hendes Bane,
da Føhnen bortrev hende.

                    Hvilket Billed
af dette simple Bjergfolks haarde Liv,
omringet daglig rundtomkring af Farer,
opruller ikke denne Fjeldets Gravskrift
i jævne Ord for Vandringsmandens Blik!


<nonum><center>2.</center></nonum>

En Eftermiddag i den sene Høst
en deilig Dag jeg vandred om i Roma
og kom tilsidst til Cestiuspyramiden
der, hvor de hvide Stene kneise over
de døde «Kjættere» i Byens Udkant.
Der laa de Alle, Danske, Tydske, Franske,
Englænder, Russer under høie mørke
Cypresser fjernt fra deres Fødeland.

Jeg stille gik, mens Aftensolen daled,
til Shelleys Grav nærved den gamle Stadmur.
Sødt dufted Roser paa den lille Tue,
der minder om den sværmeriske Sanger,
som fandt sin Død i Middelhavets Bølger
med Sofokles’ Tragedier i Barmen.

Da stod jeg pludselig foran en Grav
foruden Navn og med en sælsom Indskrift.
«Her ligger» - sagdes der i Shakespeares Sprog -
«en ung Poet fra England, som paa Dødsseng
i Hjertets Bitterhed, forstødt, forfulgt,
har ønsket disse Ord sat paa sin Gravsten:
<w>Her hviler En, hvis Navn i Vand er skrevet</w>».
Den simple Sten var smykket med en Lyre
med fire Strenge, medens Resten mangled.

Min Tanke fløi til Fjeldet hist i Schweiz
og til den simple Bondekirkegaard,
der vidned høit i korte, jævne Ord
om et Naturlivs bittre Kamp og Nød.
Her, i «den evige Stad», Kulturens Hjemsted,
Aandslivets bittre Kamp og Nød mig hilsed
med sine sønderrevne Smerteskrig.

I Guldglands daled Solen, store Skyer
med blaaligt Skær i Horizonten svæved,
og Aftenrøden hviled paa de høie
og mørke Gravcypresser som en Glands
af Mindet over dem dernedenunder.

Saa smukt og blødt lød Fuglens Aftensang -
en Afskedshilsen til den svundne Dag
og til det svundne Liv - og stille tændtes
i Himmelrummet Nattens klare Stjerner
og vinked Sjælen ud paa dybe Strømme,
hvor det er sødt at vugge sig og drømme,
hvor Livets Jammer synker hen i Dvale
og stille lyder Evighedens Tale.
</body>
</poem>

<poem id="arentzen20190112111">
<head>
    <title>Et Digt af Michelangelo</title>
    <firstline>Hvor megen Hæder man endogsaa viser</firstline>
    <source pages="286"/>
    <quality>korrektur1,kilde,side</quality>
</head>
<body>
Hvor megen Hæder man endogsaa viser,
hvad høit af Mængden skattes,
der ingensinde fattes
En, som foragter dybt, hvad Hoben priser.

Men tidt han tvinges til et Ja og Amen
og til at yttre Glæde,
naar helst han vilde græde
for dog maaske at dæmpe Vredesflammen.

Mig skjænktes denne Trøst i al min Kvide,
at Ingen mægter ane
min Længsels høie Bane,
og hvad min Sjæl maa i det Skjulte lide.

En blind og troløs Verdens Roes at eie,
derefter kan kun hige
en saadan Verdens Lige -
ensom jeg gaaer ad ubetraadte Veie.
</body>
</poem>

<poem id="arentzen20190112112" variant="arentzen2019010635">
<head>
    <title>Hevnen</title>
    <firstline>Kong Visvamitra flammer</firstline>
    <source pages="287-290"/>
    <quality>korrektur1,kilde,side</quality>
</head>
<body>
Kong Visvamitra flammer
i vild, ustyrlig Harm;
som i en Hexekjedel
det syder i hans Barm.

En hellig Eneboer
i Skovens stille Pragt
har modsat sig hans Villie
og kongelige Magt.

Med Fromheds stærke Vaaben
og uforfærdet Bryst
Brahmanen har sig stillet
imod sin Konges Lyst.

Det hjalp ei, at han trygled,
det hjalp ei, at han bød.
Kun Hevn, kun Hevn kan slukke
hans vilde Vredesglød!

Han sender sine Kæmper
imod den grønne Skov.
De styrte frem som Løver,
der brøle høit paa Rov.

Men ud Brahmanen strækker
sin Eneboerstav,
som Brahma over Himlen
og Jorden Magten gav.

De vilde Kæmper standse,
som rørte af en Gud,
og Sværd og Landser false
af deres Hænder ud.

Kong Visvamitra stander
en svag og modløs Mand -
en Slange lig, berøvet
sin giftig stærke Tand.

Han føler, dybt forfærdet,
han kæmper mod en Aand,
der knækker stærkest Landse
som Stormen svagest Vaand.

Da hører han en Stemme,
som hvisker i hans Bryst;
den hæver atter Modet
og skjænker nyfødt Trøst.

«De stærke Aandens Vaaben
og Kræfter vorde hans -
og smykkes skal hans Panden
med Seirens stolte Krands!»

Alene bort han drager
fra Verdens Pragt og Larm
og vender sig i Stilhed
ind i sin egen Barm.

Hvor Skoven mørkest skygger,
i fattig Enebo
sit Liv han ydmygt hyller
i stille Fromheds Ro.

Han kæmper Aandens Kampe
den ganske Dag og Nat
og skuer ei tilbage
mod hvad han har forladt.

Saa kæmper han og kæmper
i tunge Smertensaar.
Tilsidst med Guddomsstyrke
han, gjennemluttret, staaer.

Men nu han er ved Maalet
han smiler rolig, glad.
han kan sig ikke hevne
han føler intet Had.

De gode Genier svæve
omkring ham fjern og nær,
han skuer hele Livet
i Kjærlighedens Skjær.
</body>
</poem>

<poem id="arentzen20190112113" variant="arentzen2018022849">
<head>
    <title>Et venligt Ord</title>
    <firstline>Et venligt, et venligt Ord —</firstline>
    <source pages="291-292"/>
    <quality>korrektur1,kilde,side</quality>
</head>
<body>
Et venligt, et venligt Ord —
hvor gjør det Sjælen godt!
Som Duggen paa den tørre Jord,
det lokker frem en Blomsterflor.
O Tak for hvert et venligt Ord,
ja for det mindste blot!

Et kjærligt Blik, et kjærligt Blik —
hvor Hjertet bliver blødt!
I Ørkensand Du aldrig fik
en mer livsalig Lædskedrik.
Hav Tak for hvert et kjærligt Blik,
jeg nogentid har mødt.

En trofast Haand, en trofast Haand —
hvor har den ikke Magt!
Hvor kan den sprænge Støvets Baand
og løfte høit en modløs Aand!
Velsignet hver en trofast Haand,
som ærlig blev mig rakt!

Jeg sidder med bevæget Sind
i Sommer-Aftenskjær.
I Stuen straaler Maanen ind,
jeg støtter Haanden til min Kind,
alene, med bevæget Sind,
og Stilhed fjernt og nær.

Ak, Hjertet bliver haardt og koldt
i Dagens Larm og Strid!
O lad mit Ord ei vorde goldt,
o lad mit Blik ei vorde stolt!
Smelt alt, hvad der er haardt og koldt,
o Maanestraale blid!

Min Haand til Fjende som til Ven,
til ukjendt som til kjendt!
Kun ved Dig helt at give hen
Du vinder helt Dig selv igjen.
Min Fjende favner jeg som Ven
i Fred fra Himlen sendt.

Fordøm ei mine varme Ord
og mine vaade Blik!
Jeg hører mildt et Aandekor
at hviske: «Hvor din Gjæld er stor!»
og mindes hvert et kjærligt Ord,
jeg nogensinde fik.
</body>
</poem>

<poem id="arentzen20190112114">
<head>
    <title>Herodianernes Sang</title>
    <firstline>Barnet er dødt!</firstline>
    <source pages="293-295"/>
    <quality>korrektur1,kilde,side</quality>
</head>
<body>
Barnet er dødt!
Hil Dig, Herodes!
Verdens Befrier,
indbildte Godes
Trøster i Nøden,
trods Profetier,
slumrer i Døden
blidelig, sødt.

Barnet er dødt!
Roma! din Keiser,
som over Vrimlen
mægtigen kneiser,
løfter mod Himlen
Jorderigs Krone -
ei fra sin Throne
skal vorde stødt.

Tømrerens Søn
hisset fra Stalden,
Pøbelgebærden,
fattige Pjalter
skal ei paa Alter
hæves i Hallen,
omforme Verden
dristigt i Løn.

Kvindernes Graad
lidet kun veier:
aldrig af Svage
vandtes der Seier.
Tidernes Fylde,
Jernaldrens Dage
jublende hylde
Mændenes Daad.

Mystiske Nat,
der med din Stjerne
hist i det Fjerne
leded med Snarhed
hid efter Trøsten
Vise fra Østen -
Dagslysets Klarhed
spredte Dig brat!

Uskyldens Ord,
hvisked’ fra Skammel
blidt af den Lille,
ei skal i Templet
Rabbi forvilde,
Barnesnak vammel
ei vorde stemplet:
Himlen paa Jord.

Barnet er dødt!
Kløgten og Styrken
sænker ei Værget.
Ei skal til Ørken
Aanden os føre,
ei skal fra Bjerget
Mængden han røre,
sværmende blødt.

Barnet er dødt!
Hil Dig, Herodes!
Slet Profetier
altid forstodes.
Verdens Befrier,
født af en Kvinde,
ventes iblinde
Barnet er dødt!
</body>
</poem>

<poem id="arentzen20190112115">
<head>
    <title>Feltpræstens Fortælling</title>
    <firstline>Jeg gik paa den uhyre Valplads</firstline>
    <source pages="296-297"/>
    <quality>korrektur1,kilde,side</quality>
</head>
<body>
Jeg gik paa den uhyre Valplads
imellem Dynger af Lig,
rundtom lød Døendes Rallen
og Saaredes Jammerskrig.
Fra vidt forskjellige Lande
imellem hverandre de laa;
og rundtom Tungemaal løde,
som ei jeg kunde forstaae.

Jeg vandred til hver en Landsmand
og bragte ham Trøstens Ord
og løfted det bristende Øie
op over blodstænkte Jord.
Jeg lagde den vilde Kriger
i Favnen af Fredens Gud
og modtog til Hjemmet, det fjerne,
saa mangt et kjærligt Bud.

Der gik igjennem mit Hjerte
som tusinde Dolkestik.
Da mødte jeg ... hvilket bevæget
bønlig bedende Blik!
En Døende vildt i Smerter
vælted sig i sit Blod,
imens han til mig taled
et Sprog, jeg ikke forstod.

Et svælgende Dyb befæstet
der var mellem ham og mig.
Jeg maatte dog med ham give
et Ord paa hans sidste Vei!
Da løfted jeg mine Hænder
og sagde med hævet Røst
«Jesus Kristus!» og gjorde
Korsets Tegn paa hans Bryst.

Og Frelserens Navn forened,
hvad Sprogene skilte ad;
og Kjærligheds Himmel blaaned
høit over Tvedragt og Had.
Den Døende til mig nikked
med gudhengivent Mod -
jeg havde jo til ham taled
et Sprog, vi begge forstod.
</body>
</poem>

<poem id="arentzen20190112116">
<head>
    <title>Dybt - høit</title>
    <firstline>Dybt paa Havets Bunde</firstline>
    <source pages="298-299"/>
    <quality>korrektur1,kilde,side</quality>
</head>
<body>
Dybt paa Havets Bunde
ingen Storme gaae,
hvor de smukke Lunde
af Koraller staae.

Høit i Æthrens Rige
Skyer øines ei,
alle Taager vige
paa den lyse Vei.

Naar Dig Sorger bøie,
bort fra Livets Gru
mod det Dybe, Høie
vende Du din Hu!

Alle Stormes Vildhed
er da veiret hen,
Fredens klare Mildhed
har Du kun igjen.

Løst fra hver en Lænke -
glemt er, hvad Du led -
som en Dykker sænke
Du Dig nedad, ned,

hvor med Bølger milde
fra sit dunkle Gjem
Livets friske Kilde
stille vælder frem!

Paa en Jakobsstige
opad over Sky
til et bedre Rige
gjælder det at tye.

<w>Der</w> ei Taager dunkle
sløre til din Sands,
klare Stjerner funkle
<w>der</w> med evig Glands.

Kun paa Overfladen
vilde Storme gaae,
ikkun Overfladen
ruge Taager paa.
</body>
</poem>

<poem id="arentzen20190112117">
<head>
    <title>I Skyggen</title>
    <firstline>I Skyggen at boe, men dog være glad</firstline>
    <source pages="300"/>
    <quality>korrektur1,kilde,side</quality>
</head>
<body>
I Skyggen at boe, men dog være glad
og intet Begjær at have,
at se dem vugges i Solens Bad
og dog ei kjende til Nid og Had -
ja, det er en kostelig Gavel

At gjøre sig lille med frejdigt Mod
og uden et Suk at drage,
at se med Tilfredshed og roligt Blod
dem hæves iveiret paa Lykkens Flod -
o Hemmelighed uden Mage!

Ja, lad os lære den sjeldne Kunst
i Skyggen med Hjerter milde
at smile ved Verdens skuffende Gunst,
der bort kan veires som Taagedunst,
og være tro i det Lille!

Tro mod os selv i det skiftende Døgn
være det Første og Sidste!
Altid de samme Hellig og Søgn,
kæmpe vi kjækt mod den blændende Løgn
til Jorden dækker vor Kiste!
</body>
</poem>

<section level="3">
<head>
    <title>Billedtexter</title>
</head>
<content>

<poem id="arentzen20190112118">
<head>
    <title><num>1.</num>En Sommernat</title>
    <toctitle><num>1.</num>En Sommernat</toctitle>
    <indextitle>En Sommernat</indextitle>
    <linktitle>En Sommernat</linktitle>
    <subtitle>(Til et Billede af Neumann)</subtitle>
    <firstline>Himlen og Jorden i Sommernatsmøde</firstline>
    <source pages="301"/>
    <quality>korrektur1,kilde,side</quality>
</head>
<body>
Himlen og Jorden i Sommernatsmøde,
Kjærlighedsdrømme paa Hav og paa Land,
Nattergalshymenæerne søde,
Bølgekoralen ude ved Strand,
Maanen paa Himlen og Lyset i Hytten -
det er lidt Gjenklang af Guldaldersmythen.
</body>
</poem>

<poem id="arentzen20190112119">
<head>
    <title><num>2.</num>Uglen</title>
    <toctitle><num>2.</num>Uglen</toctitle>
    <indextitle>Uglen</indextitle>
    <linktitle>Uglen</linktitle>
    <subtitle>(Til et Billede af Zillen)</subtitle>
    <firstline>Stille, stille, I lystige Fugle!</firstline>
    <source pages="301-302"/>
    <quality>korrektur1,kilde,side</quality>
</head>
<body>
Stille, stille, I lystige Fugle!
forstyrrer ikke en gammel Ugle,
der sidder med gravitetiske Miner
mellem Fortids store Ruiner,
ryster paa Ho'det ad Tidens Flygtighed,
savner den rette solide Dygtighed.

Hvor Vedbend dækker de sprukne Stene,
sidder jeg allerhelst alene
og er først i rigtig godt Humør,
naar Jorden dækkes af Nattens Slør.

Skammer Jer dog og lader mig være,
holder Minervas Fugl i Ære,
lægger lidt Baand paa Eders Tunger,
I Spyttegøge, I Ravneunger!
</body>
</poem>

</content>
</section>

</workbody>
</kalliopework>

<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1791" author="baggesen" status="incomplete" type="poetry">
<workhead>
   <title>Ungdomsarbeider</title>
   <year>1791</year>
   <notes>
      <note>Stavemåde og tegnsætning følger samvittighedsfuldt originaludgaven, kun direkte meningsforstyrrende fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse.</note>
   </notes>
   <pictures>
      <picture type="titlepage" src="1791-p1.jpg">Titelbladet til <i>Ungdomsarbeider</i> (1791).<br/>Ungdomsarbeider / af / Jens Baggesen. / - Nos hæc novimus esse nihil. / Mart. / Første Deel. / Kiøbenhavn, / hos Hof- og Univers. Bogtrykker J. F. Schultz, / 1791.</picture>
   </pictures>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<section level="1">
<head>
   <toctitle>Første Deel</toctitle>
</head>
<content>

<prose id="baggesen2003022001">
<head>
   <title>Til Publicum</title>
   <toctitle>Til Publicum</toctitle>
   <notes>
      <note>Teksten følger <i>Ungdomsarbeider</i> (1791), Første Deel, side i-viii. (siderne er ikke nummerede, hverken med romertal eller arabertal.)</note>
   </notes>
   <quality>korrektur1,kilde,side</quality>
</head>
<body>
Da jeg i Aaret 1788 udgav Subscriptionsplanerne paa <i>Bagateller i Vers og Prosa</i>, drømte jeg ikke om den Hovedforandring i min daværende Skiebne, som indtil nu har hindret og opholdt Udgaven af disse Smaaarbeider. En Reise til Badet i Pyrmont, som min yderlige Svaghed dengang giorde nødvendig, trak en længere Reise efter sig, og denne sysselsatte mig med saa megen anden Beskieftigelse, at jeg saae mig nødt til at opsætte Opfyldelsen af mit offentlige Løvte, for at efterkomme andre Pligter, der ikke mindre forbandt mig. Ved min Hiemkomst fandt jeg, i det jeg giennemsaae de til den lovede Udgave bestemte Stykker, at to Aars nærmere Bekiendtskab med mig selv og Verden ikke havde havt mindre Indflydelse paa den litterariske, end paa den øvrige Deel af mit Væsen. Jeg saae ikke blot, som før, Pletter i mine Stykker; men jeg saae Stykker, hvori alt var Plet, uagtet jeg dengang alt havde udvalgt, omarbeidet, forandret og forbedret dem.
    Fuldbestemt, aldrig for Fremtiden at levere Publicum noget Arbeide, uden forud at have givet det al den fuldendte Runding og Glathed, det staaer i min Magt at give det, foretog jeg mig en nye og meget strængere Mynstring af mine Ubetydeligheder; og gav mig til med den yderste Flid og Taalmodighed, at uddanne dem jeg valgte.
    Dette, tildeels meget kiedsomme Arbeide har kostet mig ulige mere Tid og Møie, end alt hvad der forhen (naar jeg undtager Oversættelsen af Niels Klim) under mit Navn har forladt Pressen. Faa af mine Læsere ville vide mig Tak for denne Umage, færre ville ved hurtig Giennembladen opdage den, de fleste ville maaskee henregne den til det man kalder Tidspilde - men alle disse Betragtninger fritoge mig ikke fra min Pligt: at giøre det jeg giorde, saa got, som det var mig mueligt, at giøre det.
    Først efter aldeles at have tilfredsstillet min Samvittighed i denne Henseende, vover jeg at overlade disse tvende første Bind af mine Forsøg til deres endelige Skiebne. Neppe ville de kunne møde nogen strængere Bedømmelse end min egen, hvad deres Indhold angaaer: Jeg veed at det er Bagateller. Jeg vilde ogsaa have kaldt dem saa, hvis det ikke i et alvorligere Lune var faldet mig ind, at denne Titel havde noget - skal jeg kalde det <i>søgt, skiødesløst, vildt</i> eller alt tilhobe? - noget i det mindste, der kunde misforstaaes saaledes; og derfor besluttede at forandre den. En Bogs Titel kan fra een Side betragtet ansees som dens første Hilsen paa Publicum - og denne kan undertiden have noget saa characteristiskt, at man deraf strax slutter sig til dens øvrige Opdragelse. Er denne første Hilsen stiv, stolt, overskuende - eller modsat, skiæv, krybende og tiggeragtig, fristes man letteligen til at lade Bekiendtskabet dermed være til Ende. For at undgaae al Fare for slig Afskrækken - valgte jeg det naturligste af alt, at kalde disse Forsøg hvad de virkeligen ere, Ungdomsarbeider.
    Man vil formodentligen undre sig over, at jeg i denne Samling har udeladt adskillige Stykker, der med nogen Forandring maaskee vilde have været de fleeste Læsere mindre uvelkomne, end adskillige af de optagne. Rigtig nok havde jeg ogsaa samlet en Deel Elegier, deels trykte,
deels utrykte, som de af mine Smaastykker, der udentvivl vare Lyset mindst uværdige; men disse vilde have udgiort allene et heelt Bind for sig. Af samme Aarsag findes heller ingen prosaiske Stykker indrykte. Modtagelsen af det nærværende vil bestemme, om dets Overskud skal forblive i min Pult eller ikke.
    Jeg haaber, at man vil tilgive mig, om eet eller andet Stykke skulde synes alt for langt fra det Maal, Guder, Mennesker, og jeg selv satte mig i det Øieblik det faldt mig ind at dyrke Muserne. Denne Dyrkelse har hidindtil været forbunden med saa megen Kummer, afbrudt af saa mange ubehagelige Tilfælde, forstyrret af saa megen Uroe - og min Tilstand overalt været saa modsat det otium, quod carmina scribentes quaerunt, at det ikke er at undre, om den Sielsudmattelse og Legemssvaghed, hvormed jeg meer i smertefuld Krampe end i rusende Begeistring har frembragt disse Smaating, her og der stikker frem, trods al den Umage jeg har giort mig for at skiule den.
</body>
</prose>

<poem id="baggesen2003022002">
<head>
   <title>Til Charlotte, Grevinde af Schimmelmann</title>
   <toctitle>Til Charlotte, Grevinde af Schimmelmann</toctitle>
   <indextitle>Til Charlotte, Grevinde af Schimmelmann</indextitle>
   <firstline>Af alle Tanker, som en Pen</firstline>
   <notes>
      <note>Teksten følger <i>Ungdomsarbeider</i> (1791), Første Deel, side ix-xii. (siderne er ikke nummerede, hverken med romertal eller arabertal.)</note>
   </notes>
   <quality>korrektur1,kilde,side</quality>
</head>
<body>
Apollo ledte mig til Bredden af Castale,
    Hvor Gratierne mødte mig i Dands;
Med frygtsomt Blik, med Stammen i min Tale,
Og dog med Fryd, som ingen Toner male,
    Nedlagde jeg for dem min Krands:

,,Modtager den, tilbedede Gudinder!''
    Saa stammed jeg, - ,,den uanseelig er;
Men Uskyld bandt den - og fra mine Kinder
En Taare randt paa hvert dens Blad, Gudinder!
    O! disses Dug er alt dens Værd.''

De tog den med de Smil, som vækked op til Live
    Saa mangen Kold og Følesløs og Død;
Jeg ved hvert Smil saae skiønnere den blive -
Kun Gratierne tage, for at give!''
    Saa deres søde Stemme lød.

,,Charlotte,'' sang den første, ,,vor Veninde,
    Skal denne Krands af os sig skiænket see!''
,,Charlotte,'' sang den anden, ,,den skal finde''<note>finde''] finde</note>
,,Forskiønnet,'' sang den tredie Gudinde -
    ,,Charlotte!'' sang de alle tre.

Grevinde! (men min Tak kan Taushed eene male)
    Chariterne forlode mig i Dands
Fortryllet, stum, fra Bredden af Castale,
Med Følelser, som Gratier kun tale,
    Jeg saae dem række <i>Dem</i> min Krands.
</body>
</poem>

<section level="2">
<head>
   <toctitle>Ungdomsarbeider</toctitle>
</head>
<content>

<poem id="baggesen2001102101">
<head>
   <title>Forfatterens Liv og Levnet, af hans Fætter</title>
   <subtitle>
      <line>Med <i>begges Anmærkninger</i> og et <i>Real-Register</i></line>
      <line>(<i>Fragment</i>)</line>
   </subtitle>
   <toctitle>Forfatterens Liv og Levnet, af hans Fætter</toctitle>
   <indextitle>Forfatterens Liv og Levnet, af hans Fætter</indextitle>
   <firstline>Af alle Tanker, som en Pen</firstline>
   <notes>
      <note>Teksten følger <i>Ungdomsarbeider</i> (1791), Første Deel, side 1-66.</note>
      <note>* Simon Simonsen, velmeriteret Skoleholder i Hulbye. [note til titlen.]</note>
      <note>* ,,Kan noget være latterligere?'' Jeg begriber egentlig ei hvad min lærde Fætter har villet sige med dette Motto. Enten han mener dermed, at intet kan være latterligere end <i>Forfatteren</i>, eller: end <i>hans Liv og Levnet</i>, eller: end <i>hans Fætter</i>, eller: end <i>begges Anmærkninger</i>, eller: end <i>det alt tilhobe</i>, vil jeg ikke undersøge; men overlader aldeles til Læserens finere Skiønsomhed, at dømme hvad han burde have meent. Ondskabsfuldt synes det altid, og var det ikke min Fætter, der havde skrevet det, havde jeg sandelig neppe ladet det trykke. [note til mottoet.]<br/>B.</note>
   </notes>
   <quality>korrektur1,kilde,side</quality>
</head>
<body>
        <nonum><small>- At eo quid magis ridiculum? -</small></nonum>
                                                  <nonum><i>Tanaqu. Fab. cap. IV. de futilitate poetices</i></nonum>

Af alle Tanker, som en Pen
Har af et Blekhorn henslængt paa Papiret
Mig ingen synes saa bemærkelig som den,
Hvormed min <i>Callundborgske</i> gode Ven<note>* Hans Mikkelsen, priviligeret Hvidtølsbrygger i Kallundborg.<br/>F.</note>
Sin Bog om salig <i>Paars</i> har ziret:
,,Vort Levned er kun kort! det er mod Evighed
Som liden Landsbye mod en stor og mægtig Sted.''
    Ak! at jeg med en Hammer denne Tanke
Dybt ind i manges Pander kunde banke,
Som op og ned i Buegangen <i>spanke</i>,<note>* Et meget godt <i>Ord</i>, stemplet af Selskabet for de skiønne Videnskaber. See Sapphos Brev til Phaon.</note>
Og sommetider, hvor de burde gaae,
Til andres Qval aldeles stille staae;
Som fra det eene til det andet vanke,
Smaa Glutter mellem Dukketøier lig,
For, som de kalde det, at more sig,
Og faae, med Narreriers Drengesvøbe,
Den dovne Tidens Hest til i Galop at løbe!
Ak! at jeg kunde banke den i hver,
Som finder Tidens Traad for lang ham er,
Og møisom stræber, den at lægge sammen
I Giestebud, Aviser og Tobak,
Balletter, Kanefarter, Kort, og Snak,
Og stive Søndags-Selskabs tvungne Gammen!
Ak, at jeg kunde banke den i hver,
Som paa forvovne, nattegamle Vinger
Sig feiendes mod Evigheden svinger;
Som troer, paa giennembidte Gaasefiær
At svæve Lysets høie Throne nær,
Og mellem Sole med fortryllet Øre
Pleiadernes Musik til Engles Sang at høre;
Som hisset, i Begeistrings Maskepie
Med hine tit prostitueerte Ni,<note>tit] til</note>
Forglemmer hvad paa Jorden er et giøre,
Og drukner Tidens Muus i Sværmerie<note>* Tempus edax rerum. Det er bekiendt, at tiden gnaver alle Ting; man kan derfor ret passende ligne den ved en Muus. Min Fætter synes ellers at have stiaalet dette Billede hos een af de forvovneste Digtere i den høie Poesie, hvis Navn jeg ikke erindrer, og hvis Værker desværre alle ere tabte. Stedet, jeg sigter til, lyder saa:<br/>   Tidens hungrige Muus saa længe paa Melkeveiens Oste<br/>Gnave, til, lidt efter lidt, de smuldre; men Evigheds Kispus<br/>Snapper, een efter anden tilsidst de gnavende Tider - [citerer Baggesens <xref poem="baggesen2002031408"/>, l. 137-39.]<br/>B.</note>
Med Laurer, Lotter, Minner, Marianer,
Og i den himmelreene Sympathie,
Som smitter Siel og Krop med Raserie,
Suk, Selvskud, Hængsel, Afmagt, Agonie,
Og tusind andre jammerlige Vaner!
    Ak! at jeg kunde banke den i dem,
Der Nat og Dag studere, gruble, svede,
Og møisomt efter det i Bøger lede,
Som, naar de vilde bruge deres Fem,
Er hos hver Klokker Nat og Dag tilstede,
Den sande, salige Philosophie,
Al Viisdom, Dyd, og Lykke stikker i:
At døse hen, fra Vuggen og til Graven,
Bestandig efter Næsen, ligefrem,
Knap see paa Stierner, siden tælle dem,
Og i hver Kamp, den være nok saa slem,
<i>At sløife Hiernen og besætte Maven</i> -
Ak! at jeg havde kundet banke den
Ret dybt i Panden paa den gode Ven,
Hvis Levnet her, til gyseligt Eksempel,<note>her, til] her til,</note>
Jeg stiller frem i Eftertidens Tempel!<note>* Læseren giør vel i, bestandig at erindre sig, det er en gammel Skoleholder, som taler.<br/>B.</note>
    I Unge, som endnu ei har begyndt
Paa gamle Fero, tuli, latum, ferre,
Hvis Kundskabs Flødeskind endnu er tyndt!
O hører mig, og giører Ondt ei værre!
Afskummer, mens I kunne, dette Skind,
Studering paa Fornuftens Melk udbreder,
Og troer, dens søde Melk jer Krop og Sind
Langt bedre føder, end den sure feder!
Flyer al <i>Philosophie</i> som Gift og Pest,
Betragtning, Gransken, Pønsen og deslige;<note>* Cavete, ne qvis vos decipat per philosophiam.<br/>F.</note>
Og nøies tarvelig med hvad en Præst,
Og høit en Provst om dit og dat kan sige.<note>* Det er virkelig bedrøveligt at see, hvor meget Studering tager Overhaand i vore Tider, især i disse nordiske Riger. Ved hvert Skridt i de smaa Kiøbstæder møder man en latinsk Skoledreng, og hvor man seer hen i Kiøbenhavn, seer man paa en Student, hvis man ikke seer paa en Professor. Fremmede, som komme hertil, studse ved de mange blege, mørke, søvnige Ansigter, og tænke kun lidt paa, at hele Nationen studerer. Folkets Hang i gamle Dage til Umaadelighed i Miød og Øl har forandret sig til Umaadelighed i Læsning og Grublen, saa at man virkelig kan klage med Seneca: Litterarum intemperantia hodie laboramus.<br/>F.</note>
Betænker, Eders Lives Tid er kort!
Og driver den ei hen i Taaget bort
Med det unyttigste paa hele Jorden;
Opvoxer! spiser! drikker! sover! leer!
Og bliver, hvis I kunne, snart til fleer!
Og døer omsider i Naturens Orden!
Og troer, at denne <i>Klokker-Lethargie</i>
Er mere værd end alle lærde Møier,
End al den dybeste Philosophie,
Og hele Musechorets Tryllerie,
Hvorved kun slet man sover og fordøier!
Med Andagt læser min Biographie!<note>* Jeg kalder den <i>min</i> Biographie, fordi jeg har skrevet den. Saaledes siger man: <i>Plutarks</i> Biographier, uagtet man deri finder slet ingen Efterretninger om <i>Plutark</i>.<br/>F.</note>
Der findes hist og her en Deel deri,
Som i sit hele Lys min Sætning sætter.<note>* <i>,,Sætning sætter.''</i> Det klinger noget haardt Herr Fætter!<br/>B.</note>
O! speiler Eder i min stakkels Fætter,
Som, Himlen veed, dog ikke drev det vidt;
Men lidt af denne Suurdei, meget lidt,
Er, om end nok saa lidt, for meget! hører:
,,Vort Levnet er kun kort, det er mod Evighed,
Som liden Landsbye mod en stor og mægtig Sted!''
Og denne Sandhed Jer til Nytte fører!
Og spilder ei den Smule Tid, I har,
Paa Ting, som ene Spot og Uroe bringe,
Og ængster ei Jer Præst, og Moer, og Faer,
Ifald I slige har,
Med over Pøblen Jer at ville svinge!
For Eders Sundhed sørger, drikker Viin,
Og spiser got, og sover, og fordøier!
Med Riden, Dandsen, Kyssen Jer fornøier!
Og bruger aldrig anden Medicin!
Forlader aldrig gode gamle Skikke,
Og lader Verden rulle, som den kan!
Mod egen sieldne Kummer holder Stand,
Og lader ingen andens gaae jer an!
Og, frem for alting, tænker, <i>tænker ikke!</i><note>* Thaught is trouble to the Head.   Prior.<br/>Jeg haaber, at denne Fætter Simonsens Indledning vil forsone mine alvorlige, rettroende, og prosaiske Læsere med alt det øvrige, og beder dem derfor, at læse den til allersidst. Da den upaatvivlelig er det beste, og maaskee eeneste ret fornuftige i den hele Samling, vilde jeg gierne have anbragt den i Enden; men man forestilte mig, at det var en dødelig Synd imod Lovene for en Bogs Indretning, at sætte Indledningen i Udgangen. Det var at anbringe Kudsken bag paa Kareten, sagde min Fætter. - Det andet er at sætte Styrmanden for i Skibet, sagde jeg. - Det er ikke afgjort, sagde han, at din Bog ligner et Skib, meer end en Karet. - Ganske rigtig, svarte jeg, den ligner ingen af Delene, da den bestaaer af adskillige Stykker, saa meget, som en Krigshær, eller en Samling af Skolebørn, og i begge Tilfælde bør Generalen gaae bag efter, for at holde Styr paa Tropperne. Deri var endda nogen Meening, igientog min Fætter; men min [din?] Indledning skal staae først, fordi jeg vil have man skal læse den. Jeg blev ganske flau ved denne Grund, og indvendte ikke et Ord meer. Det var imidlertid dog artigt nok, om et eller andet philosophiskt Hoved i Sielland vilde paatage sig, at undersøge om en saadan Bog meest ligner et Skib, en Karet, en Krigshær, eller en Flok Skolebørn, og ved samme Leilighed bestemme, hvorvidt Forfatteren ligner meer eller mindre en General, Skolemester, Styrmand eller Kudsk.<br/>B.</note>
Men det er nok; thi Tiden løber bort,
Som <i>Sophocles</i> ret mærkeligen siger:<note>* &#913;&#955;&#953;&#962; &#7972;&#948;&#951; &#947;&#7936;&#961; &#960;&#959;&#955;&#8016;&#962; &#7952;&#954;&#964;&#941;&#964;&#945;&#964;&#945;&#953; &#967;&#961;&#972;&#957;&#959;&#962;<br/>Sophocl. Aj. flagr. in fine v. 1423.</note>
Og hvad du giør i Verden, giør det kort!
Den Regel aldrig nogensinde sviger.

---

Min Fætter <i>Baggesen</i>, med Fornavn <i>Jens</i>,
Er født et Steds paa Jorden
I Norden,
I en Slags Søeflek, om hvis Existens
Frue <i>Famas</i> Dulcian har ingen Tone.
Hans Fader var en Mand, hans Moder var en Kone,
Den Sag er plat;
Men Hvo der havde dem paa Jorden sat,
Har Taushed skiult i Glemsels mørke Nat!<note>* Min Fætter gaaer heri for vidt. Jeg har sikkre Efterretninger om, at det og har været en Mand og en Kone.<br/>B.</note>
Grundlærde Pennes Myriader
Formode blot, at brave <i>Lameks</i> Søn,
Der biergede blandt andet, og vort Kiøn,<note>* Det er bekiendt nok, at <i>Noah</i> biergede i sin Ark mange flere Dyr, end Mennesker. Herved falder mig en Dumhed ind, som mange store Skribentere have giort sig skyldige i, ved at paastaae, at der ingen Fiske var i Arken; ligesom om Karper og Karusser kunde leve i salt Vand?<br/>F.</note>
Herr Kaptein <i>Noah</i> var hans Stammefader -
Og jeg - jeg finder Hypothesen skiøn.<note>* Der kan imidlertid tvistes meget om denne, som om alle Hypotheser. See alle de Forfattere, som have været skrevet om de forskiællige Folkeslags Herkomst, o. a. f.<br/>B.</note>
    Saa snart han kom til Lyset blev han vranten;
Han vrippede den Gang han først blev svøbt;
Han skreeg forskækkelig, da han blev døbt,
Og var fra den Tid af bestandig skranten.
    Man har fortalt, at efter Præstens Bud
Den onde Aand kom ikke rigtig ud;
Men at en Stump til Barnets store Plage,
Af den Ureenes Næse blev tilbage;
Og den Omstændighed var Aarsag i
Den megen Synd paa Prent han siden øved,<note>* See alle følgende Stykker i denne Samling.<br/>F.</note>
Hvormed han Faer og Moer og Præst og Degn bedrøved,
For Folk at dysse hen sig Søvnen selv berøved,
Og med <i>Seline</i>, <i>Cypris</i> og de <i>Ni</i>
Bedrev Afguderie,
Alt sammen under Navn af Poesie.
    Det være, som det vil. Enhver i Kirken troede,
At den urene Aand med Krop og Siel<note>* Man indvende mig ikke, at en Aand har ingen Krop; thi den Sætning er aabenbar falsk, i det mindste om denne Aand, som her tales om. Hvis den urene Aand ingen Krop havde, hvorledes skulde han da kunne fylde en Plads og tage Rummet op i et Barn? Det er bekiendt nok desuden, at den urene Aand stinker, hvilket man dog ikke kan forudsætte om en Aand, der er bare Siel. Dievlene, det er sandt, kunne snærpe sig ind og giøre sig saa bitte smaa, at tre, fire Skokke magelig kunne rummes i et Fingerbøl; men netop det, at de snærpe sig ind, beviser, at de have Kroppe. End ydermere: Dievelen staaer, gaaer, flyver, rider, skyder, galer som en Hane, og brøler som en Løve, taler alle Sprog, æder ikke allene; men sluger; og <i>yngler</i>, efter adskillige Lærefædres Forsikkringer: Den onde Aand overalt er i Grunden aldeles ingen Aand; thi en Aand har hverken Kiød eller Been; og den onde Aand har i høi Grad begge Dele. Det gaaer endog saa vidt, at en Bisp (som best maa vide sligt) har offentlig tilstaaet: at Dievelen var næsten intet andet end bare Kiød.<br/>F.</note>
Var ganske jaget ud af sit Hotel;
(At kalde Fornems Huus <i>Hotel</i>, er Mode,
Og <i>Satan</i> fornem er, det veed man vel)
Jeg ei bedømme vil, hvorvidt den Snak er grundet;
Kan være, den af Nid er blot opspundet;
Endskiønt det let kan treffe til engang,
At den, som af en Aabning lar sig blæse,
Især naar Aabningen er trang,
Kan miste lidt i Flugten af sin Næse.
    Det lille Nor opvoxte Dag fra Dag
Paa Faders Knæe, paa Moders Skiød, saa rolig,
Reed paa sin lille Kiephest nok saa trolig,
Og fandt i Pebernødder megen Smag,
Og meente, fra sin Faders lille Bolig
At kunne see bag Søen tydelig
Det Plankeværk, som er ved Verdens Ende,
Bag hvilket Sol og Maane skiuler sig,
Naar Engle Himlens mange Lamper tænde;
Og troede hele Verden var saa glad,
Som han, naar han af Moders Haand fik Mad.
    Men dette glade Liv kun varte kort -
Ak! spæde Barndoms Dage snart henglide!
De sorte Haar med Alderen blir hvide;
Men Livets Hvidt med Alderen blir sort.
    Fem Aar var omme. Tanken i hans Hierne
Begyndte meer og meer at spire frem.
Nu gad han vidst, hvor langt den næste Stierne
Var fra hans Hiem?<note>* Denne Nød kunde jeg have knækket ham. Huyghen og andre holde <i>Sirius</i> for den nærmeste Fixstierne, og have udregnet, at en Kanonkugle, i bestandig lige Fart, vilde behøve 690,000 Aar, for at naae den; og dog har Huyghen kun angivet dens Frastand fra os 27,664 Gange større end Solens. Bradley og den store Lambert have beviist, at denne Beregning er alt for tarvelig, og med al Sandsynlighed ansat Frastanden 15 Gange større. Den nærmeste Stierne er altsaa i det mindste 8400,000,000,000 Mile fra min Fætters Hiem. O Sirius! O Frastand!<br/>F.</note>
Og hvad der var bag Plankeværket,
Som han bag Søen havde mærket? -
Og om man kunde did i fire Dage gaae? -
Hvor stor vel Jorden var? om fyrretive Haver,
Enhver saa stor, som den, der tæt ved Huset laae,
Vel kunde til dens Størrelse forslaae? -
Om og <i>Rhabarbra</i> var Guds Gaver,
Og <i>Ingefær</i>, som han i Sirup fik
For Hoste? - hvorhen Solen gik?
Hvorledes den kom op igien? hvorlunde
Den, uden Been, saa hurtig rende kunde? -
Hvor Storken havde faaet fat
Den lille Søster, han saa længe vented',
Og som den bragte ham forleden Nat?
Om alle Mennesker af Storkene blev hented? -<note>* Det vilde være mig en let Sag, at opløse alle disse Problemer, ligesaa net som det første i foregaaende Note; men for at give Læseren noget at øve sin Lærdom og Skarpsindighed paa, vil jeg lade dem staae til videre.<br/>F.</note>
    Den Grublen og den Spørgen satte tit
Hans Moder i Forlegenhed for Svar;
Hans Moster fandt, den gik for vidt,
Og frygted' det ei gode Tegn just var;
Hun leed ei denne Spørgen for sin Død,
Og stoppede hans Mund med Sukkerbrød.
    Men Degnen derimod, Oraklet der i Egnen,
Saae heri Glimt af Philosophen, <i>Degnen;</i>
,,Jeg frit tør bande paa,'' saa lød hans Ord,
,,At der i ham en <i>Diaconus</i> groer,
En Philosoph, hvis Gud vil holde ham i Live;
Det tidlig degne skal, der gode Degn skal blive.''
Hans Fader skiænkede ved sadan Leilighed
Nok et Kruus Øl - og Degnen saa blev ved:
,,Jeg selv, mens jeg var meget lille,
Til alting Grunden vide vilde;
Nu spurgte jeg om Dit nu Dat -
Eet Spørgsmaal kan jeg got erindre:
Vi havde hjemme just en lille Kat,
Der var saa stor, som jeg, maaske lidt mindre,
Den fangede, som andre Katte, Muus,
Der vrimled' i min salig Faders Huus -
Strax grublede den lille <i>Petrus</i> paa,
Hvorledes det gik til, og spurgte saa:
<i>Hvi fanger Katten Muus? hvi fanger Muus ei Katten?</i>
Af slige Spørgsmal giorde jeg en Skok;
Men eene dette syntes mig er nok;<note>* Det synes mig ogsaa. Den der kan giøre eet eeneste saadant Spørsmaal, kan giøre tusinde. Havde noget af min Fætters været halv saa dybsindigt, skulde jeg aldrig have fortrudt, at man lod ham studere.<br/>F.</note>
Min Moder tænkte paa det hele Natten;
Med Graad hun har mig tit fortalt,
Hvor vægtigt disse Ord paa hendes Hierte faldt.
Fra den Tid af man lod mig strax studere;
Nu er jeg Degn, og kan med Tiden blive mere.
Sæt Pogen,'' blev han ved, ,,saasnart I kan,
I den latinske Skole,
Og seer kun til, om ikke ogsaa han
Med Tiden faaer engang den sorte Kiole!''
    Man rigtig nok fortæller, at vor Pog
Lod til at have Lyst til meer at vide,
End der behøves til at blive <i>Drog;</i>
Men paa Fortællinger man ikke stort kan lide.
Jeg er hans Fætter, jeg, og jeg bevidne kan,
At jeg hos Ynglingen, hos Barnet, og hos Noret
Har aldrig Tegn til noget andet sporet,
End til særdeles tarvelig Forstand;
Men dermed har man ogsaa nok - o ja!
Til <i>Degn</i>, til <i>Præst</i>, til <i>Provst</i> et cetera -
Fra denne Kant jeg Degnen Ret vil give;
Thi hvad kan ikke <i>Degn</i> og <i>Biskop</i> blive?
Og hvoraf giør man ikke <i>Provst</i> og <i>Præst?</i>
Til Rang og Rigdom, svøbt i Troens Kappe,
Paa Kirkens brede, bolsterbløde Trappe
Man stiger snarest, mageligst og best.
    ,,Slaae dig i Herrens Navn til Bogen
Paa Degnens Ord!''
Udbrød omsider baade Faer og Moer -
Og glad blev Pogen -
Thi <i>Hedninger</i> maae sige hvad de vil,<note>* De gamle Hedninger, og især den hedenske Bormester <i>Cicero</i> har fast overalt talt med megen Agtelse om Læsning og Studeringer: ,,Studia adolescentiam alunt, senectutem oblectant, secundas res ornant, adversis perfugium et solatium præbent.'' o. s. v.<br/>F.</note>
Studering er dog bare Børnespil,
Og læse: Fero, tuli, latum, ferre -
Hic, hæc, hoc, hujus, horum, harum, horum -
Og alt det andet dumme Kakkelorum
Er intet andet end unyttigt Fias,
(Der morer Børn, som anden Spas)
om ikke det, som end er værre.
    Med samme Vellyst derfor, som hver anden,
Der menneskelig Hierne fik i Panden,
(Og ikke tvungen blir dertil)
Min Fætter gav sig af med dette Spil,
Og, som man kaldte det, <i>studerte</i> -
Det er at sige: læste graadig alt,
Hvad <i>prentet</i> i hans Hænder faldt,
En Smule <i>klogt</i> og meget <i>galt</i>,
Og - det forstaaer sig - over alt
Saa got, han kunde, <i>mediterte</i>.
    Det gik i Førstningen ret got,
Saalænge han sig holdt til <i>Prækner</i> blot;
Men siden fik han fat paa de fordømte Bøger,
Hvori paa hedensk Viis man efter Sandhed søger,
Og, om ei finder, dog den kommer mere nær,
End raadeligt i denne Verden er.
    I disse Satans egne Hexerier,
Astronomier og Philosophier
(Det <i>Eilschov</i> bøde for!) han grubled' Dag og Nat.
Det nyttede kun lidt, at Degnen fik ham fat,
Og læste for ham - skiøndt, til Degnens Ære,
Man paastod, at han kunde, naar han gad,
Omvende hvem det skulde være -
Men det Fragment af Mørkets Aand, som sad
Fra Daaben af i Drengens Hals tilbage,
Forspildte reent Omvenderens Umage.
    Jeg ei fortælle tør det <i>Rama</i>-Skrig,
Som i den hele Bye herover reiste sig;
Thi Pogen lod sig offentlig forlyde,
Naar han i Snak med Byens Lærde kom,
Med Meninger om <i>Jordens Dreien om</i>,
Om <i>flere Verdener</i>, om <i>naadig Dom</i>
<i>Selv over Dievlene</i>, naar Enden kom -
Om <i>Salighed for Tyrk</i>, saa vel, som <i>Jyde</i>,
Og meget andet sligt, som Gud forbyde!
    Forgiæves Degn, forgiæves Præst
Forsøgte hver paa sin Maneer, som best,
Den unge Synder om at vende -
Omsonst forbød de ham, at lade Jorden rende,
Omsonst de trued' ham med evig Soed,
Ifald han havde noget derimod,
At Zadigs Autor evig maatte brænde,
Omsonst de trued' ham med evig Ild,
Ifald han troede Vredens Gud saa mild,
At han den mindste Diævel af den Gryde,
Som evig lige stærk skal evig syde,
Tog op igien - <i>,,nei!''</i> raabte begge <i>,,nei!</i>
<i>Guds Vredes Flammer slukkes evig ei!''</i>
    Den arme Dreng forbauset og fortabt,
Paa Dievlens og Voltaires Vegne,
I Taarer udbrød: ,,Har da Gud ei skabt
De mindste <i>Dievle</i> selv saavel som <i>Degne?</i>
Og mon han ikke danned' til sin Ære,
Og til Lyksalighed,
Af ingen Ting den syndige <i>Voltaire</i>
Saavel som Deres Velærværdighed?
Og forudsaae han, at han skulde blive
Til evig Tid forskudt,
Hvi trak han ham af intet frem til Live?
Hvad havde han, før han blev til, forbrudt?''
    Man nu for sildigen fandt ud,
At det var Synd mod Mennesken og Gud,
At lade slig en Pog studere
Meere.
For end, om muligt, dog hans arme Siel
At redde fra bekiendte Kløer af Satan,
Der raged til sig <i>Cora</i>, <i>'Biram</i>, <i>Dathan</i>,
Kong <i>Achab</i>, <i>Zambri</i>, Dronning <i>Jesabel</i>,
<i>Pilatus</i>, <i>Judas</i>, <i>Mahomet</i>, <i>Voltaire</i>,
Og fleer, som man ei værdiger den Ære,
At nævne, skiøndt man veed dem meget vel,<note>* F. Ex. <i>Socinus</i>, <i>Spinoza</i>, og overhovedet alle Hedninger og alle Philosopher.</note>
Beslutted' man, med eet at sige Stop
Til denne kietterske Galop
Før han med Krop og Siel (som oventil citerte)
Midt ind i Dievlestalden gallopperte.
    Tolv Aar han havde fyldt i stakket Tid;
(Man veed, at Tiden, som en Hest kan rende)
Da han Befaling fik Studeringen at ende,
For med desmeer Opmærksomhed og Flid
En Amtsforvalters Steeg at vende,
Polere Fuldmagts Støvler, Krøller slaae
Paa gamle, vrantne, stridige Parykker,
Summere Tal - og Næsestyvre faae,
Naar hist et Nul var Feil, og her en Kop i Stykker.
Tungt gik en Tid paa denne Maade bort
Nedbøiet under Latris og Transport;
End tungere min Fætter gik i Tiden -
Og tungt han har bestandig gaaet siden.
    Men, kiære Læser! jeg vil være kort -
Og ikke Pen, Papir, og Blek forøde
Med hvad en <i>Skriverdreng</i> kan møde;
I Vers, det veed vor Herre! klinger sligt
Kun jammerligt -
Gud lad os aldrig i vort Heltedigt
Saa stærkt til nationale Helte trænge,
At maatte søge dem blandt <i>Skriverdrenge!</i>
Jeg troer det Velanstændighed og Pligt,
At springe dem forbi,
Naar man har mindste Væsen mod de Ni.
    Omtalte Fætter (hvis Biographie
Begynder nu mig selv at kiede,
Fordi der er saa lidt besynderligt deri)
Fik Dag fra Dag til dette Maskepie
Med Bukler, Støvler, Tal, Steegvenderie,
Og Næsestyvre, meer og mere Leede -
Og samme gik saa vidt, at han - gik med,
Og fandtes ikke meer paa det benævnte Sted.
    Man hørte Graad og Skraal og Skrig i Norden;
(Man husker han var fød et Steds i Nord)
Man troede, han var ikke meer paa Jorden,
(O! hvad man ikke troer!)
Fordi man fandt ham ei paa tusind Skridts Distance -
Saa slutter <i>Flox</i>, at alt, hvad her vi sandse,
Er blot Indbildning, lutter Drømmespil,
Og troer, at ingen Ting er virkeligen til,
Fordi han intet til sin Slutnings Hinder
I hurtig giennemledte Hierne finder -
Man fandt ham endelig; og hver, som græd, nu loe,
Især de to,
Paa hvilke Himlen blid hans Velfærd lod beroe.
    Han bad om Lov til meer at læse -
Thi Sielen havde sultet, som en Hund,
Mens paa Comptoirets Skiær han stod paa Grund
I blot Fadaise.
Og fik corporlig Straf, for hvergang i en Krog
Paa ferske Gierning man ham fandt med mindste Bog,
Selv <i>Hübners</i> skiemtende <i>Geographie</i>,
Hvor Himlen veed dog lidt af sundt og sandt er i.
En Almanak, med Aftensang i Enden,
Og salig Søfrens Arithmetica
Var al den Læsning, som han uden Skiænden
Af Amts-Califen slap heeløret fra.
Lyksalig den, hvis tarvelige Hierne
Kan af saa smaa Portioner blive mæt!
Ak! i min stakkels Fætters sultne Stierne
Stod skrevet: Faae Bekomsten ei saa let.
I føie Tid han stopped' sig i Panden
Fast hele Sognets Sort paa Hvidt,
Og nød den eene Tome paa den anden
Med idelig forstærket Appetit.
Jeg een Anmærkning dog maa hertil lægge:
En Slughals i et Fad, en Slughals i en Bog:
De sluge begge,
Den eene sig for mæt, den anden sig for klog -
Det første Kroppen kun, det sidste Sielen skader:
Jeg derfor mindre hint, og meere dette hader;
Og meget heller her fortælle gad
Hvis Sandhed ikke bandt mig Munden:
At Fætter stræbte meer i tilladt Fad
Med Skeen at randsage Bunden,
End i forbudne Bog, at vende sidste Blad.
    Den lærde Verden vil, til Fætters Ære,
Det veed jeg nok af modsat Mening være;
Men ak! men o! Gud naade den,
Som kun den lærde Verden har til Ven
Den, for det første, kun er meget lille,<note>* Man maae ikke formænge den <i>lærde</i> Verden med den <i>studeerte</i> Verden. Der er næsten ligesaa stor Afstand fra den Studeerte til den Lærde, som fra den Lærde til den Viise.<br/>F.</note>
Den, for det andet, er gemeenlig svag,
Den, for det tredie, sig gierne holder stille,
Og, for det fierde, gier min Fætter en god Dag.
    Men atter til Historien tilbage -
(De Parentheser har <i>Sieur Satan</i> skabt!
Med dem kom ind i Verden Langheds Plage,
Og Kortheds skiønne Paradiis blev tabt.)
    I Stapelstaden vare tvende Skoler,
Den eene lav, den anden høi;
I begge lærte man - at giøre Støi,
Og mellem allehaande Caprioler,
At bande, kives, baxes, og lidt meer -
Paa gode danske Skolegangs Maneer.
Et hundred Børn, som Bier i en Kue,<note>* I Hulbye og andre Landsbyer siger og skriver man <i>Kue</i> istedenfor <i>Kube</i>.</note>
Ommylred i den <i>Laves</i> Stue,
Til riisbevæbnede Despot indtreen,
Og med en Degne-majestætisk Mine,
Som spaaede Næsen Puf og Bagen Pine,
Jog paa sit Sted, som Lynet, hver og een -
Hvorpaa fra Fibelbrættet til de Stykker,
Velsalige <i>Pontoppidan</i>
Som Troens Grændseskiel har streget an
Og overladt til dem, Geniet trykker -
Religionens hele Theorie
I sammenblandet Skraal og Skrig og Knurren
Blev ramset uden ad og opædt inden i
Til sand Opbyggelse, for Folk, som gik forbi
Og hørte denne Christendommens Surren;
Indtil det høistforønskte Bortgangs Bud
Adspredte Sværmen, der for Glæde reent af Lave
Paa Kirkegaarden mellem Fædres Grave
Med brudne Been ombytted' Hovedbrud.<note>* Dette Sted er, som flere andre, alt for localt.<br/>B.</note>
    Aldeles anderledes var den <i>Høie</i>,
Hvor med den bare Troe man ikke lod sig nøie.
En halv Snees Drengebørn af Stand,
(Der i Corsøer er meget rare)
Hvis Mødre Fruer og Madammer vare,
Blev oplært her i alt hvad tænkes kan.
Pontoppidan,
Der hisset var <i>Peripherien</i>,
Var <i>Centrum</i> her; med mindre Hovedbrud,
End hist man til ham gik, man her gik fra ham ud
Til Sprogene, Geographien,
Historien, og selv Philosophien.
Det var et saligt Syn om Vinteren, at see
Med hviken Mængde Bøger, spændt i Belte,
Om Morgenen efter nattefaldne Snee
Hver af Eleverne saaes giennem Gaden ælte.
Min arme Fætter ofte saae det an,
Og allenstund derved hans Tænder løb i Vand -
,,Ak!'' tænkte han (og ak! jo meer de spanked'
Jo stærkere hans Hierte banked')
,,Ak! hvorfor er din Fader ikke rig,
Hvorfor er dog din Moder ei Madamme,
At denne Lod dig ogsaa kunde ramme?
O Himmel! vilde du bønhøre mig,
Og mild i denne Skoles Himmelglæde
Ved et Mirakel, eller saa omtrent,
Mig blot en tolvte Part tilstæde!'' -
    Et sligt Mirakel var i Byen aldrig hendt;<note>hendt;] hendt</note>
Den Skole var, som hvert et Himmerige,
Tilgiængelig allene for de Rige -
Naturligviis! For intet intet faaes.
For tvende Skilling høit, per Dreng og Pige,
Man i den lave kunde slaaes,
I denne derimod det kosted' vel en Daler,
Foruden Bøger, Blek, og Pen, og Linealer.
    Til Lykke var den Skoles Precepteur
(Saa kaldte man ham i Corsøer)
En Mand af stort Genie og den Geniet egne
Point d'honneur,
Der ikke findes lettelig hos Degne;
Han fandt det under sig og sit Genie,
At lære Børn at <i>læse</i>, <i>skrive</i>, <i>regne</i> -
Som han for Resten var ei reent ukyndig i;
Men derimod <i>Latin</i>, <i>Geographie</i>,
<i>Historie</i>, <i>Moral</i>, <i>Philosophie</i>
Han ikke havde holdet mod sin Ære
Selv mindre voxne Børn at lære,
Hvis ei en lille Hindring, nemlig den,
At han det alt for længe siden
Aldeles havde glemt, og ei gad spilde Tiden,
Med nu at lære om igien,
Ham havde nødt til den beqvemme Maade,
At lade Skolen selv sig raade.
    En delikat Samvittighed
(Som Folk af Point d'honneur er gierne plaget med)
Forbød ham midlertid, endskiønt med frelsed Ære,
Aldeles rolig i sin Mag at være;
Hver Mand af stort Genie sig nemlig føler tidt
Om just ei Patriot, saa dog <i>Cosmopolit</i> -
,,En Smule,'' tænkte han, ,,var det dog nok saa lidt,
En Smule burde Børnene dog lære,
<i>At skrive</i> for Exempel? Jeg vil see
Hvorledes jeg udfører den Idee -''
Tænkt! sat i Værk - En anden havde nøiet
Sig med den Selvbevidstheds søde Lyst,
At have klækket ud i cosmopolske Bryst
En Plan, som har det Heeles Vel for Øiet,
Og ladet det ved sit Desidero
Beroe.
Men denne Statsmand var i dette, som i meere<note>* Min Fætter har Ret. En Skoleholder, og især en Skoleholder, som den her beskrevne, kan gierne kaldes en <i>Statsmand;</i> med mindre man vil nægte, at en Konge kan belægges med dette Navn. Jeg, for min Part, holder for, at det Ordsprog: <i>Spørgsmaal om Kongen er Adel?</i> særdeles passende kan paralleleres med det: <i>Spørgsmaal om Kongen er Statsmand?</i></note>
Just skabt til at realisere.
    Der om min Fætters Skrift gik Rye
I begge Skolerne og i den hele Bye -
Hvor underlig sig Lykken dog mon føie!
Han pludselig blev hensat i den Høie.
    Hvordan han loe, hvordan han sang,
Og hvor han græd, og hvor han sprang,
Og hvor han reent af overvættes Glæde
Gik fra sig selv og sin Forstand
Til dette de Corsøerske Musers Sæde,
Jeg ei beskrive vil, fordi jeg ikke kan.
    Men derimod hvorledes han nu lærte,
Hvad han begiærte:
Den hele høiere Theologie,
Historie, Geographie,
Latin især, og hvad der hører til -
Med slig en Grundighed, at før et Aar var omme
Han fandtes <i>udlært</i> efter alles Domme -
Jeg ei beskrive kan, fordi jeg ikke vil.
    Men <i>udlært</i> i Corsøer ei vilde sige meget;
En critisk Theolog af vores <i>Rørbyes</i> Værd<note>* See Recensionen over <i>Nysa</i> i Kritik og antikritik.</note>
Man der endogsaa havde kaldet <i>lærd</i>
I Fætters Tid. Oplysningen er steget
Og, som man siger, dagligdags tiltager
Mangfoldig der, som andensteds;
Man <i>Salomon</i> fra <i>Jørgen Hattemager</i>,
Og <i>klogt</i> fra <i>dumt</i> at skille nu begynder,
Og skal, som jeg har hørt, med mangen Arvesynder
Ei længer være nær saa vel tilfreds,
Som den Tid. - Jeg, for min Part, ei just ynder
Den overalt nu giængse Lysen op,
Men haaber med en hver gudfrygtig Synder,
Naar jeg betragter dens vanhellige Galop,
At man dertil i Tide siger Stop,
Før det for sildig er, som snart kan hende,
Og inden, før man rigtig seer sig om,
Den heele Christendom,
Med <i>Moses</i>, <i>Arvesynd</i> og andet <i>Prent</i>
I vores gode <i>gamle Testament</i>,
<i>Pontoppidans</i> og <i>Augsburgs Confession</i>,
Og <i>Universitetets Fundation</i>,
Samt al den øvrige Religion,
Til Harm for hver dens Vægter og Patron,
I Bund og Grund blir løbet overende.<note>* See Hr. <i>J. H. Rørbyes</i> Erklæring i No. 11. af Kritik og Antikritik Pag. 175. 76. hvis noget af dette Blad endnu svømmer oven paa Lethe.</note>
Oplysning er ret brav til Tid og Sted,
Naar der er Maade med;<note>med;] med</note>
Men, naar den gaaer for vidt, som hos de Tydske,<note>* Ikke at tale om de Franske.</note>
Naar Grublen, om det Sande selv er sandt,
(Man har jo noget sligt af - denne - <i>Kant</i>,
Der ingen Ting skal see saa grant?)
Kort, naar Fornuft sig mænger deriblant -
Saa skielve bør hver Jydsk - og vi er' alle jydske.
Og sandelig det lader til
I vore Dage, eller vore Nætter,
Som om man efterhaanden glemme vil - -
    Men hillemen! jeg glemmer reent min Fætter -
Han nu var meer ulykkelig end før;
Han havde smagt en Dryp af denne Kilde,
Hvis Væld man udtømt ham forsikkre vilde
Fordi dens Brønd her virkelig var tør -
Men skiønt han rigtig nok i begge disse Skoler
Ei kunde lære meer, end alt han havde lært,
Fandt han det dog en smule sært,
Om ei et Steds imellem begge Poler
Der skulde gives een endnu, hvor man
Dog i det mindste vidste <i>meer end han</i>.
    ,,Der gives saadan een, der gives flere;
Men ak! der hører Penge til;<note>til;] til</note>
Et fattigt Barn kan ikke strax studere,
Fordi det vil -
I <i>Slagelse</i>, min Kiære! for Exempel
To Miil herfra er sligt et Viisdoms Tempel;
Men Veien er dertil, som den til Ærens, lang
Og trang.'' -<note>* Den nye lige Landevei var den gang ikke anlagt.<br/>B.</note>
    ,,Den være som den vil! man kan jo rende,
Naar man har Mod og Lyst, til Verdens Ende -''
,,Ret saa! Men det er ikke dermed giort!
Betænk, min lille Ven, han har en Mave,
Der ogsaa vil en smule Næring have -''
    ,,Oh! Vand og Brød dog koster ikke stort! -''
,,Ret saa! Men for at finde hvad man søger,
Behøver han, foruden dette, Bøger;
Hvor faar man uden Penge disse fra? -''
    ,,Men der er dog Stipendier'' ..... ,,O! ja!
Men deels man faaer dem ikke strax i Hænde,
Et Prøve-Aar maae først gaae halv til Ende;
Deels gaae de Fløiten til Logie, til Brænde,
Til Pen, Papiir, og Lys, etcetera.
Lyd han mit Raad, og lad den Grille fare!
For sildig han fortryder den engang!
Den Tempel-Vei, som sagt, er alt for lang,
For knudret, tornet, og for fuld af Fare! -''
    Men ak! Exempler nok man har derpaa:
Naar eengang skrevet staar i Skiæbnen <i>,,Gaae!''</i>
Saa byder al Fornuft omsonst os staae.
    Forgiæves stræbte man, ved Faren at belyse,
At faae min Fætter til for dette Tog at gyse,
Anførte ham Exempler sidst og først<note>* Det skulde egentligen hedde først og sidst; men et Hysteron Proteron imellem giør, efter mine Tanker, især i Poesien, en fortræffelig Virkning.<br/>F.</note>
Paa Lærde, som krepeerte var' af Gield,
Poeter, som omkomne var af Tørst,
Og andre, som var' sulted reent ihjel;<note>* Historia Litteraria, saa vel den nye, som den gamle, vrimler af slige Exempler.<br/>F.</note>
Og viiste ham, som i et Perspectiv,
Sit hele følgende Studeringsliv -
Omsonst! han trodsed' alt; han havde lært at fryse,
Var vant til Sult og Tørst, og lod sig ikke kyse.
    I <i>Slagelse</i> var giængs den ægte danske Skik,
(Jeg siger ægte dansk, thi alle danske Skikke
Just er det ikke)
At give fattig' Børn, som der Oplysning fik,
Ved eget Bord at spise og at drikke -
Og vee min Fætter, om det ham af Minde gik!
Om ei hvert Smørrebrød, som gav hans Hunger Lise,
Hos <i>Stolpe</i>, <i>Clausen</i>, <i>Andersen</i>, og <i>Glise</i>,
End mindede ham tidt, naar Siælland synes slem,
At dog Goddædighed har der sit sande Hiem!
O! vidste jeg, at det ham nogensinde,
Selv i det næste Sekel, gik af Minde,
Jeg slængte Pennen strax, og angred hvert Minut,
Jeg havde spildt paa her med Rimets Lage
At salte hen til Verdens sidste Dage
Et Levnetsløb, som burde gaae caput!<note>* Nei! kiere Fætter! frygt ikke derfor. Altid skal mit Hierte med Taknemmelighed erindre disse Velgierninger.<br/>B.</note>
    I Tillid til at han og kunde nyde
Sin Deel i denne giæstfrie Hielpsomhed,
Og stolende paa hvad der kunde flyde
For Resten af hans lærde Sveed,
I Troen til det Forsyn, som fra Hunger
Beskiærmer hielpeløse Ravneunger,
Besluttede man endelig hans Roe
Med, efter meget contra, meget pro,
At skikke ham til denne sorte Skole,
For paa Latin at lære der den Troe,
Som hialp saa mangen i den sorte Kiole.
    Man mærked' og, (imellem os!)<note>* En skiøn Hemmelighed, som man <i>kun</i> betroer <i>Publikum!</i><br/>B.</note>
At Fætter egentligen var i Grunden
Langt mindre stærk i Næven end i Munden,
Et Slags Rhinoceros,
Som Alskens Bøger kunde sluge;
Men ellers var til ingen Ting at bruge.
Man læste af hans Physiognomie,
At Klogskab ei var det, som han stak dybest i,
Og at han neppe nogensinde
Paa Snildheds Vinge
Sig til den mindste Lykke vilde svinge;
Man læste af hans Handlinger og Ord,
At han sit eget Navn stod Fare for at glemme,
Og at han egentlig ei havde hiemme
Paa denne Jord;
Man læste af hans Helbred, at han ikke
Til meget Slid og Slæb sig vilde skikke;
Man slutted' af det alt, tilsammenlagt,
At han var - et Rhinoceros, som sagt.
    Nu er til Lykke brugeligt paa Landet,
At, naar et Drengebarn ei duer til andet,
Og intet Hoved har, selv ikke til en Læst,
Saa, for at danne det til Lærer eller Præst,<note>* Det er to ganske forskiællige Embeder, som man veed. En Lærer er ikke altid Præst; og en Præst er endnu mindre altid Lærer.<br/>F.</note>
Man slænger det i den latinske Skole hen.
Hvad Jorden bruger ei, foræres Himmelen.
Det synes underligt; men det er intet Under;
Den Vedtægt sig paa gamle Støtter grunder:
Erfaring os har lært, at hver, som gaaer paa to,
Selv den, som ei tilgavns kan vogte Svin,
Kan lære hele Troen paa Latin,
Og vogte Kirkens Faar med samme Troe.
    Hvorledes man nu rusted ud min Fætter
Med nye Støvler og med nyvendt Kiol,
Med Kalvekryds og med Mansketter,
Hvori han kunde skinne, som en Sol
Imellem hine Sole,
(Jeg kalder <i>Sol</i> i aandelig Forstand
Enhver som lyser op et Land,
Og a priori hver, som gaaer i Skole)
Hvordan han Afsked tog, hvormeget Vand
Udgydet blev, med meer, jeg her fortæller ei -
Hvordan han endelig den trange Vei
Til Templets Port fik lagt tilbage,
Og ved dets blotte Syn forglemte al sin Plage,
Hvordan i dette Syn han strax fornam
Skinbarlig alle Muser hilse ham,
Og følte <i>Phøbus</i> selv, livagtig, op ad Dage
Med al sin Guddoms Ild og Kraft og Lyst
Beaande hans af Glæde spændte Bryst -
Jeg det og meer endnu beretter ikke heller;
Fortælle hvo der vil, deslige Bagateller.
    Jeg springer Vei og Port til Templet reent forbi,
Og som <i>Homer</i> (den jeg i alle Stykker
Gad fulgt) har giort for mig, min Læser rykker
Med Fætter i en Snup midt ind deri.<note>* - - - - - - festinat &amp; in medias res,<br/>Non secus ac notas, auditorem rapit.<br/>&nbsp;&nbsp;&nbsp;Hor.</note>
Der staaer han. Lad ham staae! Imidlertid
Vil Læseren og jeg ei tabe reent vor Tid,
Men see os for i Veien noget om
I dette Rectordom.
    Latinske Skoler ere Monarkier,
Og deres sorte Hobe, som i meer,
I Dragt, i Sværmen, og i den Maneer
De styres paa, fast alt tilfælles har med Bier,
Paa tvende Smaating nær:
En Dronning,
Og Honning -
En <i>Rector</i> have de for hin,
Og Honningen er her <i>Latin</i>.
    Og denne Skole var et Despotie
Med Adel og Aristocrater i,
Af alle Former, hvori Tyrannie
Den arme Menneskhed fordanner og forqvakler,
Den værste! Selv aldeles Anarchie
Udklækker ei saa mange Stakler,
Kun <i>Død</i> er dennes Frugt; men hins er <i>Slaverie</i>.
    Regenten, som ved Kunsten, trods Naturen,
Var bleven dens Tyran
Var en <i>Pisistratus</i> - Censuren<note>* Om den Tyran <i>Pisistratus</i> kan man læse en Hoben hos Herodotus, Athenæus, Plutarchus, Justinus, Ælianus, o. f. Det smukkeste af alt det man veed om ham fortæller Valerius Maximus i sin 5 Bogs 1 Kapitel. Et ungt Menneske mødte engang Prindsessen hans Datter paa Gaden, og løb til i sin Fortvivlelse eller Henrykkelse, eller rimeligviis begge (quippe amore accensus) og kyste hende. Hans Gemalinde fordrede den forvovne Elskers Liv. <i>,,Skulde vi dræbe dem, som holde af os</i>, svarte Tyrannen, <i>hvad skulle vi da giøre ved dem, som ikke lide os?'' og gav det unge Menneske sin Kiæreste.</i> Slige Tyranner holder jeg meget af.<br/>F.</note>
Gik ham ærbødigen forbi, som Mand,
Som Rector, og som Lærd - men nødt til Sværdet
Af tusind Misbrug, som hans Formand lod
I Anarkiet fæste Rod,
Af Iver for sin Pligt han havde hærdet
Et Henri Quatre-Bryst
Til <i>Josephs</i> Lyst,<note>* Joseph den anden, som nu skal være død, siger man.<br/>F.<br/>Han er virkelig saa aldeles død, som man kan ønske sig, for over et Aar siden; men i Hulbye har man de udenlanske Efterretninger meget sildig.<br/>B.</note>
Og med en Strænghed uden Lige
Holdt i bestandig Zittren Skolens Rige.
    Regierte Mennesker til Vederlag regiere,
Og strængt regierede regiere strængt;
Tyrannens Slave Træl vil og tyrannisere,<note>Slave] Slaves</note>
Trykt vil han trykke, doppelt, trykke meere;
Hængt Mand vil have hele Verden hængt.
Man overalt sig kan til denne Sandhed stave:
Den strængeste Despot er just <i>den største Slave</i>.
Tyranniseer! tyranniseret vær!
Det kommer ud paa eet - saasnart man selv vil byde,
Maae man til Vederlag en anden lyde
Og den, som lyder hist, vil omvendt byde her.
Jeg veed det med mig selv med hvilken zevsisk Truen
Jeg ryster min forældede Paryk
Og slynger Tordenriset rundt i Stuen,<note>* See <i>Homers</i> Beskrivelse paa Jupiter. i. p. l.</note>
Naar <i>Præsten</i> over mig har giort sig alt for tyk.
Ham <i>Provsten</i> gav formodentlig en Snippe
Irettesat af <i>Bispen</i>, der
Høit over <i>mig</i> og <i>Præst</i> og <i>Provst</i> ophøiet er
Den første Høg i dette Høge-Knippe.
Qvo jure nu <i>den første</i> Første blev?
Qvo jure den, som ei regieres meer, regierer?
Der staae vi! Tusind Lærde skrev
Derover sig og tusind Giæs ihiel<note>* Siger i det mindste 20,000 Penne. Synderligt nok ellers, at det Dyr, som spiller en saa vigtig Rolle i Verdens Oplysning, er eet af de allerdummeste blandt alle fiærede og ufiærede Væsner. Jeg har ofte Umage med at forestille mig dette; og jeg kan umuelig troe, at den Gaas, hvoraf Pennen, der skrev Contrat Social, blev trakt, har været en almindelig Gaas.<br/>F.</note>
<i>For</i> og <i>imod</i> med lige Skiæl,
Og end, i Mangel af et Himmelbrev,
Man lige klog derover disputerer.
    Jeg ei vil øge den Dispyt -
Jus pædagogicum - derover gad jeg skrive
En Bog; men over Jus divinum .... Pyt!
Det lar jeg blive.
    Det Skolarkie, som her jeg taler om,
Hvis <i>Ark</i> med al den Ret, som dydig Iver,
Retskaffenhed og Kundskab eene giver,
Til Zeptret kom,
Indvortes var i Bund og Grund fordærvet,
Og <i>Sobradise</i> selv er ikke mer udnervet
Af Politikens Utugt end det var.<note>* Kongeriget <i>Sobradise</i> skal dog være i en meget jammerlig Forfatning, efter næsten alle Beretningers - Taushed. Siden <i>Cervantes</i>, der i sin udødelige <i>Don Quixotte</i> giorde det den Ære, at ommelde det, har ikke een eeneste Skribent af Betydenhed værdiget det Erindring.<br/>F.</note>
Nu er det Smørrebrød <i>Pisistratus</i> at være,
Naar man i et <i>Athen</i> kan styre, raade, lære,
Og naar en <i>Solon</i> man til Formand har;
Men i en <i>Hellig-Anders-Skoles</i> Rige,<note>* <i>Hellig Anders</i> er Slagelses Patron. Han indreed alle Byens vidtløftige Marker i een Nat paa et nattegammelt Føl, og var saa hellig, <i>at han kunde hænge sine Handsker paa Solens Straaler</i>. Hans Begravelses Høi er endnu at see paa høire Haand af Veien til Corsøer.<br/>F.</note>
Hvor salig <i>Otto Rud</i> i forudsalig Slum
Lod fem og syv bestandig være lige,
Og Peer, som Povl, bestandig være dum,
Man ei saa let i første Øieblik
Realiserer Platos Republik.
    Blandt hundred andre Slendrianer,
Som der i Mørket havde fæstet Rod,
Urokket, endelig urokkeligen stod
Den <i>Primret</i>, som en Mesterlectianer
Gav Hals og Haand i Skolen over hver
I alle mindre Klasser. Fiern og nær
I vores, Pavens, og i Tyrkens Egne,
I hele Herskeriets Allevegne,
Hvis Negerhelvedet man gaaer forbi,<note>* Vestindien. Min Fætter har Ret. Det vil falde vanskeligt, saa aldeles at realisere Himmerig nogensteds paa Jorden, som man virkelig har her realiseret Helvede.<br/>B.</note>
(Og hvo tør vove blot sit Blik deri?)<note>* Min Fætter bliver altid heftig, og taber undertiden al Fatning, naar han kommer paa denne Materie. ,,Forbandede være de Forfattere, som misbruge deres dialectiske Vid under Navn af Philosophie til at forsvare denne diævelske Handel og Behandling, som naar alle Smaating engang ere kastede overbord i Lethe og blot de større Masser blive biergede i Historiens Baad, vil komme Efterverdnen til at gyse for de Aarhundrede, vi have kaldet de meest oplyste.'' Man maae ikke forbande Mennesker, kiere Fætter, sagde jeg. ,,Jeg forbander ikke Mennesker,'', raabte han, ,,jeg forbander disse Forfattere.''<br/>B.</note>
Omsonst man leder om dets Mage.
I dette Øieblik, skiøndt ikke saare frie,
Jeg i mit hersoms Slaverie
Dog tænker gysende derpaa tilbage.
For Resten herskede deri
Spil, Slagsmaal, Dobblen, al Slags Blasphemie,
Og selv en lille smule Tyverie,
Med meer, som man i alle Skoler hitter,
Og som dog alle Muser og Chariter
Gaae rødmende forbi.
    Saa var Forfatningen, om ikke værre,
Da den nysnævnte Rector kom,
Og fandt at alting burde støbes om.
Misbrugene var allerede færre
Da Fætter kom derhen;
Men der var fleer end nok igien,
Desværre!
Primretten stod især med doppelt barske Miner
Paa det nedbrudte Tyveries Ruiner.
    Min Fætter, som vi lode staae,
Blev strax ved Skolens Indgang lidt confus,
Da han fornam, at hver var med ham <i>dus;</i>
Een efter anden til ham sagde saa:
<i>,,Du er Notarius!''</i>
Hans Hierte skialv af Glæde ved den Ære,
Som forekom ham ufortient -
,,Jeg ikke værdig er; men stræbe skal, at lære ...''<note>...''] ...</note>
Begyndte han .... ,,Der er en Styver! hent
Mig strax en Spegesild!'' var Svaret -
,,De spøger.'' - ,,Slyngel!'' sagde han
Som rakte Styveren, ,,nu spøger man
Med slig en Slyngel? er du vel forvaret
I Hovedet? Gaae strax!'' - ,,Men om jeg strax ei gik?'' -<note>gik?''] gik?</note>
Et vældigt Ørefign i samme Øieblik
Ledsaget af et Skrald af Strube-Torden
Min arme Fætter lynede til Jorden.
    Saa var hans Indtog. Jeg har blot fortalt
Den første Hilsen, som et kort Exempel
Paa Høfligheden i de Musers Tempel;
Den i et enkelt Træk os maler alt.
Af dennes Sort der gaves daglig mange;
Men jeg dem ikke her opregne vil -
Vær ikke bange!
Der vilde gaae for mange Giæs dertil.<note>* Her følger i min Fætters Manuscript tolv Sider, som jeg, i det mindste ikke for denne Gang, vover at lade trykke. Ikke fordi deri findes det mindste, som jo alle Rescripter, om de end stode ved Magt, vilde rigtig forklarte tillade; men fordi den Lov, som er mig, om ikke min Fætter helligere end alle Politimester-Kiendelser, forbyder mig det. Det er nemlig det store Bud, som rigtig nok ikke staaer paa nogen af de Mosaiske Tavler; men som er indskrevet, eller i det mindste burde være indskrevet i alle christne og hedenske Skribenters Hierter: <i>Kied ingen Læser til Døde</i>. Jeg har frygtet, at dette kunde blive Tilfældet, hvis jeg længer underholdt mine Læsere med et Liv og Levnet, som begyndte skrækkeligen at kiede mig selv. Har jeg taget Feil, skal det være mig inderlig kiert; thi, uagtet jeg ikke selv har skrevet det, er det dog skrevet af en Person der staaer i nøie Forbindelse med mig, og Blodet, som man veed, er, i hvor tyndt det er, dog altid tykkere end Vand.<br/>B.</note>

<nonum><center>*&nbsp;&nbsp;&nbsp;*&nbsp;&nbsp;&nbsp;*&nbsp;&nbsp;&nbsp;*&nbsp;&nbsp;&nbsp;*</center></nonum>

    Aar Syttenhundrede og to og firsindstive
Han endeligen ud af denne Skole slap
Til <i>Universitetet</i> -  -<note>* Atter en Hiatus - af samme Aarsag.</note>

<nonum><center>*&nbsp;&nbsp;&nbsp;*&nbsp;&nbsp;&nbsp;*&nbsp;&nbsp;&nbsp;*&nbsp;&nbsp;&nbsp;*</center></nonum>

- - - - Hip som Hap,
Der efterlod sig en bestandig Slum,
Hvori han tog (i Drømme, som det hedder)
Med tredive Samvittigheder<note>* Den praktiske Philosophie antager tredive Samvittigheder (hør Conferenceraad <i>Obeliz's</i> Coll. de XXX Conscientiis). Det er altid got, og især hvad Samvittighed angaaer, at have noget at løbe paa. Man har, foruden denne faste Stok, endnu adskillige andre, f. Ex. Jorddrot-Samvittighed, Recensent-Samvittighed, Capellan-Samvittighed, den gode Samvittighed, som et <i>von</i>, o. s. v. giver. Den, Horaz taler om: Nil conscire sibi, nulla palescere culpa, er, hvis den ellers nogensinde har været i Brug, for længe siden af Moden.</note>
<i>Examen philosophicum</i>.
Hvoraf han vaagned' op til alskens Qvide;
Nu fik han først tilgavns hvad Verden var at vide,
Og blev, af Satan tilskyndt først,
Af Hunger deels, og deels af Tørst,
Af Graad, og stundom selv af Latter,
Men først og sidst af <b>Kierlighed</b> - <i>Forfatter</i>.
    Man af hans Liv og Levnet kan
Udpine, hvis man vil, den Lære:
At et og andet i vort Land
Er ikke som det burde være,
Mindst det, hvorpaa det øvrige beroer:
<i>Opdragelsen</i>. Ak at jeg denne Tanke
Med Sandheds egen Hammer kunde banke
I alle <i>Hoved-Hierner</i> i vort Nord:<note>* Det er reent omsonst at ville banke den i dem, som have Hierne blot i Maven.</note>
At den er overalt det vigtigste paa Jorden
Til Enkeltes og til det Heles Gavn!
Og hellig være hver den Ædles Navn,
Tre Gange hellig! hellig! hellig være
Den Borgers, Statsmands eller Fyrstes Ære,
Som virksom stræber <i>at afhielpe dette Savn</i>,
Og derved skabe Lys og Liv og Lyst i Norden!!!

<nonum><center>Ende paa Biographien</center></nonum>

---
</body>
</poem>

<poem id="baggesen200111108">
<head>
   <title>Ja og Nei</title>
   <subtitle>
      <line>eller</line>
      <line>Den hurtige Frier</line>
   </subtitle>
   <toctitle>Ja og Nei</toctitle>
   <indextitle>Ja og Nei</indextitle>
   <firstline>Man synger næstendeels om Alt paa Jorden</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
Man synger næstendeels om Alt paa Jorden
I denne gyldne Tid,
Da Digtergave her i Norden
Fast ligesaa almindelig er vorden,
Som Frihed, Velstand, Smag og Flid.
Trods Abbeden Du Bos, den Anti-Jyde,
Som uden ringeste Medlidenhed
Kom Folk bag Rhin og Fæ i samme Gryde,
Vi stakkels Danske kom dog ogsaa med
I Digtekunsten, som i alt det andet;
Thi nu, hvorhen man lytter her i Landet,
Er lutter Harpeklang og Citharlyd,
Og hvor man vender Øiet hen, man skuer
Poeter overalt (o! søde Fryd!)
Som Fluer.
Man synger Kongens Pris, man synger om sin Pige,
Om Frihed, om Oplysning, og deslige,
Om Mod i Krig, og flittig Konst i Fred,
Om Vaaren, Borgerdyd og Ærlighed,
Og kort, om ikke fyndig sagt saa lige:
Man synger, hvad man ikke gider sige,
Alt hvad man ikke har og hvad man ikke veed.
Hvor er vel noget Nyt uqvædet før?
Hvorom har ikke Hiin og Den giort Oder?
Hvad tænkeligt fra Sirius til Smør,
Er ikke rimet, eller sat paa Noder,
I alle Byens Urteboder?
Og synge noget, som er rent forslidt,
Jeg ikke gider og har aldrig gidt.

Min Muse har geskiæftig, stakkels Pige!
Fra Klokken Fem i Morges løbet om
I hele Mulighedens Rige
For at faa fat paa noget, som
Var værdt at svede for i Riim at binde.
Det splinternye staaer ikke strax paa Pinde.
Omsider i Kong Jørgens Herredom
Hun fandt, hvad dennesinde
Min Læser om han vil kan ogsaa finde.

Fra Visen om Kong Edvard, god og from,
Hvis Sønner tre, for Fuglen at begiere,
Mod hvilke andre kun Canailler ere,
Til Dronningen af Saba kom;
Og til den Bog, hvori Tom Jones søger
Sin yndige Sophie hist og her
Mod hvilken alle Verdens slige Bøger
Hvad andre Fugle mod Fugl Phoenix er;
Har, siden jeg kun stak halvanden Alen
I Luften, ingen Eventyrer saa
Fortryllet mig, som de, vi faae
Fra høire Haand ved Siden af Canalen.
I intet Land saa meget skeer.
Sandt nok, paa tusend andre Steder
Man snakker, synger, gifter sig, og leer,
Forelsker sig, er Pebersvend, og græder,
Frembringer snart en Bog, et Barn, og saadant meer,
Dyr nu til Folk, og Folk til Dyr forvandler,
Blir, spiser, drikker, sover, drømmer, døer!
Sligt Russ og Dansk og Tydsk, og Flere giør,
Som ingen Ting - men Engelskmanden handler.
Han giør, som vi, desværre, meget galt;
Men giør det galt tilgavns, originalt:
Han giør, som vi, adskilligt viseligt,
Elskværdigt, godt; men og guddommeligt:
Han Alting giør, som vi; men Alt med mere Fynd. -

En skyder sig - o! ja det kan man giøre,
Naar Lykken bliver stundom alt for tynd;
Men just fordi man Alt har paa det Tørre
At skyde sig - det er en engelsk Synd.

Man stundom hænger sig, og Halsen knækker,
Naar Ynksomhed for vidt Ens Kone strækker,
Og Panden derved blir for lig en Skov;
Men, giøre sligt, fordi hun ikke vilde
Hvad Hver med Vessel tilstaaer dog er ilde<note>Cf. Wessels <xref poem="wesselfortaellingera2"/>.</note>, -
Dertil har Engelskmanden ene Lov.

For Elskovs Magt man allevegne bukker;
Man bliver heed om Hiertet, klager, sukker,
Man kommer efterhaanden reent i Brand,
Man hører lidt af Sphærers Harmonier,
Man brøler Oder, piber Elegier,
Og mister stundom hele sin Forstand,
En Bagatel, som oftest. Gaaer det længer,
Den skiønne siger uophørlig Nei,
Saa bliver man vel og (at sige,
Naar det for Resten er en velskabt Pige)
Tilsidst saa vred, at man sig hænger;
Man mister dog kun Livet i den Leg,
Tidt og en Bagatel. Har man for store Fødder,
Og troer det Tyranindens Øie støder,
Saa høit en Taa paa hver for Amor veg;
Men - kappe hele Benet, for at vinde
En umaneerlig, stiv, træbenet Qvinde, -
Det, seer man strax, det er en engelsk Streg.

Sex Cinquer uophørlig, intet andet!
Er, som Enhver maa tilstaa reent forbandet;
Man fløiter, man skiær Tænder, bliver gal,
Og løber rasende rundt i den hele Sal,
For ei at pines af sin Modparts Latter,
Man bander Pine deux, trois, quatre;
Ja: tant que vous voulez - men stille staae
Med Haanden skiult i Barmen hele Tiden;
Og pille langsomt Hiertet ud af Siden,
Saa stærkt kan Tab en Engelskmand kun slaae.

Til mange Kneb kan Pengetrang forlede.
Af Frygt for grumme Creditorers Vrede
Een lyver Vid og Dyd paa sin Patron
Og Een gi'r Sniksnak ud paa Subscription,
Og i en Sang, som tidt blev bedre hiemme,
La'r godt Folk høre paa sin hæse Stemme:
Ting, rigtig nok, som koste Hovedbrud
For een og anden ærlig Jyde -
Men hitte paa at spille Skak med Gud,
For Erkebispen lempelig at snyde -
Det, tør jeg vedde To mod Een, ja Tre,
Var blot en sulten Engelskmands Idee.

Jeg kunde blive ved paa den Maneer
At ramse op fra nu af og til i Morgen
Af Engellands Mirakler mange fleer,
Som for den Menings Grund, at der det meste skeer,
Tilstrækkeligen kunde være Borgen.
Men tag nu blot til Prøve disse fem,
Min Læser! man maa tænke længer frem,
Og holde varlig Hus med Tiden.

          ____________

I London var, for ikke længe siden,
Iblandt en Hoben andre Ting
En Kiøbmand, som i Hast maa hedde King,
For ei med nye Riim at spilde Tiden,
Naar jeg faaer sagt lidt meer om Manden,
Man snart vil mærke, hvad han hed
Er af den mindste Vigtighed:
Navn er en Bagatel, det har hver Anden;
Og noget, som man kalder Vid, i Panden,
Og noget, meer end Vid, en Hoben Muld,
Som andre kaldte fire Tønder Guld,
Var mere mærkeligt hos Manden;
For Resten var han virksom i sin Bod,
Var munter, vittig, artig, smuk og god;
Men hurtig i sin Dont, som bare Fanden.

Madam! For Himlens Skyld bliv ikke vred!
Da Korthed er min store Kiæledægge,
Jeg havde nær forglemt hertil at lægge
En vis Omstændighed:
Endskiøndt i femten Aar multiplicert med to
Han havde vaaget, drukket, spist og sovet,
Var han dog ikke gift, og ei engang forlovet.
,,Det var en Skam!''
Ja hvis han Piger saae, som lignte Dem, Madam!
Man ingenlunde kan undskylde ham.

En Philosoph, hvis Navn jeg ikke lider,
Har ikke meget ziirlig sagt:
,,Hver som fornøiet leve gider,
Maa sky, som Pest, Herr Hymens Pagt,''
Han siger endnu meget mere
For at bevise det,
Som jeg vil ingenlunde repetere.
En anden Philosoph er mer honet:
Hans Ord om denne Sag saaledes lyde:
,,Gift, eller gift dig ei, det kommer ud paa eet,
Du begge Dele vil fortryde!''
Vor Herre veed, om han har Ret.
Den Tredie meest Levemaade viser:
,,Det være langt fra mig,'' saa taler han,
At raade nogen fra den gifte Stand!
Nei! tvertimod, jeg dette Forsæt priser;
Men det er altid dog et vigtigt Spring,
Man giorde derfor uden Tvivl ei ilde,
Om man sin Livstid derpaa tænke vilde,
Betænksomhed er en velsignet Ting!''

Om een af disse Misogyners Tanker
Og Frygt for noget, som han havde hørt,
Gemeenligen med Ægtestanden vanker
Til Pebersvendom havde ham forført,
Hvad heller, som jeg snarere vil mene,
Han mellem Vexler, Actier og sligt
Forglemte reent, at han var ene,
Det veed jeg ei, og det er ei min Pligt,
At vide sligt.
Hans Slægt og Venner uophørlig plagte
Ham med Erindring om at gifte sig -
Dog sagte! sagte!
Der har jeg uden Tvivl forsnakket mig!
Til Ære for hans Slægt jeg den maa lade,
At Ingen af den samme derom bade!
Slig Commandeur af fire Tønder Guld
Bad ingen Slægtning om at fylde Jorden,
Med mindre Slægtningen var gal og fuld;
Det strider mod Naturens Orden.
Vend, hvo som lyster, op og ned paa den;
Jeg snakker meget heller om igien:
Kun Venner bade ham, og neppe disse,
Thi hvis de alle havde bedt min Mand,
Saa havde han Anmodninger til visse
Casseret ind fra halve Engelland;
Da rundt omkring Enhver, der havde Mave,
(Som næsten alle Britter have)
Ustridigen var hans hengivne Ven -
Den reene Sandhed er, at et Dosin af slige
Bad ham bestandig, Fleer at giøre lykkelige
Og i en lille Slægt, naar han var sovet hen,
At leve paa en Maade op igien
Ved Hiælp af en elskværdig lille Pige.

,,Top!'' raabte han engang, jeg vil forsøge det!
,,Men Sagen er, hvor i en Hast saa lige
Jeg træffe skal en vakker lille Pige?'' -
,,Den kan du træffe meget let;''
Gientog hans Ven, ,,sadl op i Morgen, Broder!
,,Og rid tre, fire Mil herfra
Til næste Herregaard, hvor en Papa
Til tre ret vakre velopdragne Poder
Af Evakiønnet boer. Hver af de Tre,
Rød, som en Rose, hvid, som Snee,
Uskyldig, munter, kiælen, vil henrive
Din hele Siæl, saasnart du faar at see,
Hvad jeg omsonst forsøger at beskrive,
I Hver Modellen til en Gratie.
Medgift jeg ei kan love dig i Penge;
Men ellers Alt. - ,,Top! raabte han igien,
I Morgen galloperer jeg derhen!'' -
Det er et Ord?'' - ,,Et Ord! Farvel saa længe.''

Om Morgenen derpaa Herr King staar op;
Sig munter i en Hast paa Hesten svinger
Den fløj saa let, som om den havde Vinger,
I susende høitbølgende Galop
Til Herregaardens Port og dermed: Stop!
Smaadrengen tager mod den; Herren dandser
Saa net, saa let ad Køkkentrappen til;
En lille Landsbyterne der ham standser
I Farten - thi man er som uden Sandser,
Naar man sig gifte vil,
Saavelsom naar man hænger sig, desværre! -
,,Nei! hist er Stuedøren, gode Herre!
Behag at gaae til den!'' - og han gik ind.

Hans Øjne fem Gestalter der opdage,
Hvoraf de tre
Undseeligen i Landsbye-Negligee,
Sig neiede, løb bort og rødmede;
Husherren og hans Frue blev' tilbage:
,,God Morgen!'' sagde han, - ,,Velkommen!'' sagde de.
,,Min Herre,'' blev han ved ,,jeg ikke har den Ære
At kiende Dem, men ønsker det at lære;
Mig syntes ganske herligt om den Sag,
At spise Frokost her i Dag;
Og uden Hensigt syntes det mig ikke;
De neppe denne giætte kan -
Jeg altsaa Dem vil sige den; velan! -
Dog! Strax at sige den kan sig vel ikke skikke;
Lidt Frokost først! der gives Dit og Dat,
Som uden Frokost ei fra Læben glider glat.''

Frokosten knap var endt, før Talen gled
Fra Frierlæben paa den Maade:

,,Af Jordens Rigdom, Ære, Herlighed
Jeg har saa meget, som jeg vel kan raade;
Saa meget, som jeg skiøtter om,
Af Himlens Gaver er min Eiendom;
Tre, fire Tønder Guld jeg eier, for det Første,
Min Alders Kraft og Styrke, Nummer To,
Og for at fylde Tallet, Sindets Ro -
Een Skat mig mangler kun, og det den allerstørste,
En Kone, som i kiærlig Sympathie
Vil dele med mig, til det er forbi,
Det Tredie, det Andet og det Første.
De trende Døttre har, og mellem disse tre
Er een, som dette giøre vil, maaskee;
Vil De, saa lad mig faae dem strax at see
I Negligee!
Thi jeg har andet at bestille,
End spilde Tiden, hvis de ikke ville.''
,,Med Glæde! Strax! I dette Øieblik!''
Igientog smukke gamle Mand og Kone;
Ud smuttede den huuslige Matrone,
Og ind igien med sine Døttre gik.

I landlig Dragt, med hvide Liin om Panden,
Hvorunder Haaret sneg sig bølgende
I brune Lokker ned paa Skuldrene;
Hver med halvdækket Barm, hvorpaa en Rosenknop
Forsøgte, skinsyg paa sin modne Ven,
Den lille røde Mund at lukke op,
For og, trods Sløifen, ret at kysse den;
Med korte Trøier, af hvis Ærmer stak
Et Armepar, hvis Mønster du, Seline!
(Thi hvad er rundt og hvidt og nydeligt som dine!)
Din Elsker dølger alt for tidt i Frak;
Med Skiørter, som i lette Folder gled,
Lig Sommerskyer forbi Maanen, ned
Forbi de runde Knæe til Fødderne,
Stod rødmende, blufærdig smilende,
Og som jeg ei kan sige det, de Tre
Jeg glemte Rimet for - ved Siden af hinanden.

Herr King, vor Frier, henrykt stod og saae,
Og saae, og giorde intet meer end saae,
Og saae sig fast ihiel; thi Siælen flyver
Ved saadan Leilighed igiennem Øiet hen
Til det, der blendende fortryller den.
Spørg Pastor Paris, om jeg lyver?

Han længe stille stod og saae,
Og ønskte hemmelig hans hele Krop var Øie
Fra Top til Taa,
For ret med dette Syn at kunne sig fornøie.
,,Ja! saadan kunde jeg nok længe staae,''
Udbrød han endelig, ,,men her er meer at giøre!
,,Jeg een maa vælge; thi dem Alle maa
Jeg venteligen ikke faae,
Skiøndt det var nemt?
Hvad mener De? Jeg Loven ei erindrer;
Thi jeg har den og Alting glemt
I denne Glands, som for mit Øie tindrer - ''

I Engelland saa lidt, som her,
Man bruger den herkuliske Maneer,
At skabe Hustruer af trende Piger
I een og samme Bryllups-Nat;
Der, som i næsten alle Riger,
For slig en Heltestreg har Loven Punctum sat.
Herr King sig altsaa maatte lade nøie
Med Een;
Der gives stakkels Mænd, som nok maa døie
Med den;
Skiøndt samme stakkels Mænd jeg ei beklager,
Det deres egen Skyld gemeenlig er;
Thi Koner ere, som man Koner tager,
Det seer Enhver.

Men mellem disse Tre var Valget ikke let
For stakkels Manden,
Særdeles nu, han saae saa slet,
Og havde seet sig halvveis fra Forstanden,
En Ting, som saare let kan skee
Ved Een at see,
Ja stundom blot en Halv, endsige Tre.
Hans Tanker dandsede Kehraus i Panden,
Som unge Russer med en Perial,
Paa et Examensaftens Bal,
Indtil de bleve ganske trætte.

,,Gid Pokker tænke meer!'' saa tænkte han,
,,Mig alle Tre de lige vel staaer an,
Og den jeg faaer, er ventelig den Rette.''

Med dette kloge Forsæt, blev han ved
Paa denne Viis: ,,Min Herre og Madame!
,,Hvem af de tre jeg faaer, er mig det samme;
Og derfor, uden meer Omstændighed,
Lad den iblandt dem Konelodden ramme,
Og faa mit Hierte, Haand, et cetera,
Som først - hør efter, Smukke! siger: Ja!''

Papa, Mama samtykte denne Maade,
Som Jupiter, ved Nik;
,,Hør Piger!'' sagde hun, ,,I nu jer selv maae raade!''
,,Betænker,'' sagde han, ,,Jer egen Baade!''
Men et tredoppelt taust undseeligt Blik
Var alt det Svar de fik.
Vor Frier stod og stirred' tre Minuter,
Og lytted efter hvor den første Lyd kom fra;
Men fra de tause purpurrøde Putter
Kom intet Ja.

,,Saa vil De,'' brød han ud, ,,Dem endelig betænke?
,,Nu, Herre Gud! Den Ældste vil
Jeg et Qvarter dertil,
Men heller ikke meer, taalmodig skienke.

,,Det er for lidt, Herr King!'' gjentog Mama -
,,Ja jeg kan ingenlunde længer bie;
Nu Klokken alt er over Ti! - ,,Ja, ja,
Vi faar at se!'' Følg med, Marie!
(Saa hed den Ældste, og som virkelig
Imellem os, Herr King helst ønskte sig
Og, som jeg har min Grund at mene,
Han overalt i Grunden ønsked' ene;
Thi selv uvidende, hvordan det gik
I nysbemeldte Stirre-Lytte-Scene,
Hans længselsfulde lange Blik
Sneg' sig saa lumskelig til hendes Barm allene,
Hvorpaa med synderlig Urolighed
Bouqvetten hævede sig op og ned.) -

Men, man er, frygter jeg, en Smule kied
Af min langagtige Fortællemaade;
Tilgiv, o Læser! o tilgiv i Naade,
Om hidindtil det faldt dig lidt vel suurt!
Nu skal det gaae, som det var smurt.

Qvarteret gik; og vips! af Kabinetet
Mama kom ud igien, og, som en Vind,
Fløi Frieren i hendes Sted derind,
At see hvad Tanker havde der udrettet:
,,Nu! Vil De have mig? saa skynd Dem!'' - Nei! -
Alvorlig? - Virkelig? - ,,De vil det ei?'' -
Min Herre! - ,,Hvad?'' - Min Herre! - ,,Vil De?'' - Nei!
,,Ja, ja! saa rider jeg min Vej,''
Og dermed gik han hurtig ind i Stuen
Og bød Farvel til Herren og til Fruen.

De maatte lide denne Svigersøn
Og bade ham bestandigen at bie:
,,See! Vejret er jo smukt og Vejen skiøn!
,,Vov et Qvarter endnu! - Gak ind Sophie!
(Saa hed den anden Datter) - ,,Ja! lad gaae!
,,Jeg denne Gang endnu forsøge maa!'' -
Qvarteret gik, som forrige til Ende
Og hurtig Frieren fløi ind til hende,
Det samme Spørgsmaal: ,,Vil De, eller ei?
Fik trende Gange repeteret: Nei;

Vor Helt tilbage gik igien i Stuen,
Og sandt at sige var lidt vred i Huen -
En Kurv har mangen En i Hov'det Fluer sat;
Men to - Gud fri mig! jeg blev desperat -
Det blev alligevel Herr King dog ikke,
Han vidste sig i Kurve godt at skikke;
Det som forvoldt ham stærkest Hiernevrid,
Var den uigienkaldelige Tid,
Og derfor bandte han, med disse Kurvepiger
Slet Intet meer at foretage sig,
Endskiønt Forældrene bad inderlig
Om et Qvarter endnu. Men ak som Vessel siger;
(Gud glæde ham for Alt, hvad han har sagt!)
,,O! christen Siæl; hvad nytter al din Banden
Mod Kiærlighed, mod Skiebnen og mod Fanden?''
At trodse dem, især den første og den anden
Vist ikke staaer i vores Magt;
Herr King nu skulde giftes, og - giv Agt!

Den yngste Datter var endnu tilbage,
Som Henriette hed,
Og efter megen Beden og Umage
Vor Frier nok engang paa Krogen bed
Og et Qvarter endnu for hendes Skyld spendeerte,
Som ei saa snart var endt, før han igien
Sprang ind og kiæk den tredje Kurv risqveerte.

Han syntes næsten alt at have den,
Og spurgte derfor i en rolig Tone:
,,De vil vel ikke heller være Kone?
O! skynd Dem, at jeg komme kan herfra
Med alle mine Kurve! Vil De? - Ja! -
,,Min Kone være?''  ,,Deres Kone! Ja!'' -
Det er for Alvor Deres Hiertes Mening?
Nu! Gud velsigne Dem og mig og vor Forening,
Et cetera!
Og dermed Arm i Arm de hopped ind i Stuen.

Fornøiet Herren blev, og glad blev Fruen
Som sluttede, hvad Læseren nu veed.

,,Ja Sagen mellem os er i sin Rigtighed,''
Udbrød Herr King, ,,nu mangler os kun Præsten
,,Og Kongebrev, som snart skal være giort;
Jeg svinger mig i største Hast paa Hesten
Og trap, trap, trap, igien til Byen fort;
I Morgen skal jeg have strax den Ære
Med begge Dele her igien at være.
Jeg elsker ikke megen Snak:
For Frokost Tak!
De tvende Kurve vil jeg lade hænge;
Farvel saa længe.

Dermed vor Frier hurtig Afsked tog,
Og som en Piil afsted mod Byen jog.
Papa, Mama, Sophie, Henriette,
I Porten noget stod og saa derpaa,
Til Synet ham ei mere kunde naa.
Marie derimod - kan Læseren vel giette
Hvor hun imidlertid er smuttet hen?
Nu, Kiære! kommer først Historien.

Ei langt fra Gaarden, tæt ved Landeveien,
Laae mellem nogle Træer en lille Høi.
I Afskeds Hurlumheiens Støi
Med Bukken, Skraben, Haandtryk, Kyssen, Neien,
Hun sneg sig bort, og hen til denne fløi -
Af hvilken Aarsag, veed jeg ikke;
Hvad kan ei stundom unge Piger stikke?
Nok sagt, hun sad useet paa sammes Top,
Og kunde derfra mageligen skue
Herr King i sin ustansede Galop,
Saa længe til han blev saa lille som en Flue;
Og da hun ikke meer ham øinte noget Sted,
Steg hun paa Heldingen mod Veien ned'
Og satte sig i Græsset der, og græd.

Ulykkelige Kiærlighed!
Hvor kan du Hiernen ei paa Folk forskrue!
En Elsker sandser, husker ingen Ting,
Imens du tumler ham omkring
I Frygtens Sneefog eller Haabets Lue.
Saaledes gik det denne Gang Herr King;
To Fierdingvei han alt var galloperet
Før han med eet, besindte sig,
At Brudens Fornavn var ham reent uvitterlig
Som dog til Kongebrev blev reqvireret.
Han derfor vendte sig og Hesten om,
For hendes Navn i største Hast at hente
Som havde sagt ham Ja. Men da han kom
Til Høien, hvilken Fryd! Idet han kiendte
Den ældste Datter, som spadseerte der!
,,Det sparte mig, ved Gud et helt Qvarter
At De, min Smukke! just er her tilstede;
Jeg glemte hendes Navn som gav mig Ja dernede -
Vil De behage her at sige mig,
Hvordan det lyder egentlig;
Thi jeg kan ingenlunde længer bie?''
,,Min Herre! hendes Navn, som vilde gifte sig
Med Dem? som elsker Dem?'' - ,,Ja vist!''  ,,Marie.'' -
,,Saa hedder hun? det kan jeg lide paa? - ''
,,Som saa!''
,,Marie? - jeg skal rigtig Navnet giemme.''
,,Marie, ja! . . . Marie! - Hils der hiemme!''

Og bort han fløi;
Men mumled' uden et Minut at tie
,,Marie -
Marie - hyp! Marie - hop! - Marie!''
Tak ske dig, lykkelige lille Høi!

Der hiemme var en Praten om den Frier,
Om hans forunderlige Hurtighed,
Hans Skabning, Midler, Væsen, Narrerier,
Og mange flere Snurrepiberier,
Hvoraf jeg knap det halve veed:
Papa holdt for, hans Hest var at beklage;
(Deri han havde meget Ret)
Mama fandt ud, at i hans unge Dage
Han havde været nok saa net;
Sophie paastod, han var alt for lille,
Og Henriette han for gammel var;
De begge holdt den Ting for soleklar,
Han var en lille Smule Nar -
Marie blot taug ganske stille,
Og lod dem prate sammen hvad de vilde.

Da Dagen var forbi, det blev omsider Nat;
Og Søstrene, som nu blev ene,
Fortsatte deres Snak - ,,Men hvordan er det fat,
Marie? Hvi saa bleg? - jeg skulde mene,''
Var Henriettes Ord, ,,at det kun tilkom mig
At blegne her; thi sandt at sige,
Dengang jeg sagde Ja, jeg arme Pige
Tog feil.'' - ,,Saa gik det netop dig,
Som det gik mig;
Dengang jeg sagde Nei, jeg egentligen vilde'' . . .
,,Sagt Ja! -
Ah! ha!''
Sophie stemte i som tænkes kan: ,,Ha! ha!''
,,Men hør engang, det end er ei for silde
Bliv rød igien;
Gaae du for mig til Brudeskamlen hen
I Morgen!'' sagde Henriette -
,,Kun Navnet, - hvis han kun ei havde dette?
,,Hvad Navnet angaar,'' blev Marie ved,
,,Det har sin Rigtighed,''
,,Nu det er løierligt,'' udbrød Sophie -
,,Saa Henriette, veed du hvad,
I Morgen vil vi pynte Søster Rie
Hvordan vi bær os ad,
,,Ja! ja!'' - det blev i Hast afhandlet og besluttet,
Og alle Tre
Med hi! hi! hi! - ha! ha! - he! he!
Sig ned i Dynerne (Sov sødt, I Søde!) putted.

Den næste Dag derpaa kom King igien
Med Præst og Kongebrev. Til Bryllupsfesten
Var alting færdigt, uden netop den,
Som skulde krone hele Resten.

Det varte to Qvarteer, det varte tre:
,,Hvor længe kan dog ogsaa Bruden bie?''
Da man til sidst fik pludselig at see
Imellem Henriette og Sophie
I hvide Bryllupsdragt den rødmende Marie.

Forældrene, som ei begreb
De trende Søsters overlagte Kneb,
Og alle Giester studsede ved dette.
Men King, som troede, Bruden var den Rette,
Sig nærmede til den, som festlig pyntet var,
Og vilde have Sagen klar.
,,Min Herre, det er ikke Henriette.'' -
,,Nei, det forstaar sig selv.'' - ,,Nu det er underligt
Hvordan han meer end vi begriber sligt;
Min Herre! Det er virkelig Marie.'' -
,,Ja hvem vel ellers.'' - ,,Hun, som sagde Ja,
De vil jo have?'' - ,,Just! Men hedder da
Hun Bruden her ei virkelig Marie?''
,,Jo rigtig nok, men'' - ,,Hvad skal dette Men
Da sige? Skal jeg nu frie om igien?
Hvorefter skal vi længer bie,
Naar Bruden færdig er og Præsten, som skal vie?''

Man Kongebrevet saae, og see! der stod Marie.
Man studsede forskrækkelig derved.
Min Frier blev af al den Studsen kied,
Til sidst han blev endog en Smule vred.
Men endelig forklarede Sophie
Den hele Sag,
Til Kings, Papas, Mamas og Hvers Behag:
,,Thi,'' sagde Henriette, ,,jeg kan bie.'' -
,,Det haster heller ikke just med mig;
Men passer allerbedst for dig,
Min Søster!'' lagde til den skielmske Miss Sophie.
Historien, de kortsagt, alle led,
(Gid Læseren det vilde med!)
Og King blev viet og gift, og glad med sin Marie.

Moralen som heraf kan pilles ud,
Med overmaade lidet Hovedbrud
Er meer end een; jeg kiender, sandt at sige
Kun faa Historier i Riim saa rige
Paa reen og fyndig, sand og sund Moral,
Som denne - Fast af hver en Periode
Man lære kan Alt hvad man lære skal,
Naar man har Takt for det moralske Gode.
Det vigtigste deraf for Brudgom og for Brud
Vil sikkerlig min Læser selv udfinde,
Naar han og hun engang faar sligt i Sinde,
Hvortil dem skienke Held den unge blinde,
Bevingede, bekiendte lille Gud!
</body>
</poem>

<poem id="baggesen2001121507">
<head>
   <title>Kirkegaarden i Sobradise</title>
   <toctitle>Kirkegaarden i Sobradise</toctitle>
   <indextitle>Kirkegaarden i Sobradise</indextitle>
   <firstline>Den hele Verden kiender Sobradise</firstline>
   <notes>
      <note>Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Den hele Verden kiender Sobradise:
I dette Land var og en Hovedstad,
Og i den Hovedstad, var til andægtig Lise,
En Kirke, hvor man sang, og sov, og sad,
Og undertiden vel end ogsaa bad -
Og ved den Kirke var en Kirkegaard,
Hvori man putted' alle Kirkens Faar,
At sige efterhaanden, som de døde -
Og over hver af sammes Grave laae
En mindre eller større Steen, hvorpaa
Man læste Faarets Navn, som her var Ormes Føde.

Jeg engang gik som jeg saa ofte gaaer,
I Tanker over denne Kirkegaard -
Jeg faldt, og paa en Steen slog halv itu min Næse;
Og holdt det for et Vink ei længer bort at gaae,
Men stille staae;
Jeg stod - og gav mig til at læse:

          Her ligger Kammerherren! Faae den Skam
Der veed den mindste Smule meer om ham -
Han skrev en Bog, saavidt jeg kan erindre,
Men om den samme veed man endnu mindre.

               _______________

Den Gravskrift syntes mig original,
Og dog ei ganske gal -
Jeg gik til næste Sten, nysgierig efter mere,
Og læste hvad jeg her vil copiere:

          Vor Stads fornemste Digter Killevalle,
Som giorde Epopeer,
Tragedier og meer
Paa Fransk og Tydsk Maneer,
Er bleven jordet her;
Blir han udødelig, saa blive vi det Alle!

               ________________

Jeg tænkte ved mig selv, det var Umagen værd,
At gaae fra Steen til Steen, og undersøge hver.
Paa næste stod:

          Stat stille Vandringsmand!
Og om du er til Hest, da hold den om du kan!
Her ligger Byens hele Borgemester,
Mod Øster hans Paryk og Maven imod Vester.

               _______________

Jeg sluttede mig til af denne Steen,
At der Borgmestere kan gives
Ei uden Hoved blot; men ogsaa uden Been.
Jeg dreiede mig om til venstre Side,
Og fik ved næste Blik det følgende at vide:

          Forvandlet ligger her Magister Krog!
Som var en Bogorm før og nu en Ormebog.

               ________________

Jeg Ordspil lider ei, og til en anden
Jeg vendte mig og saae:

          Her er da Manden,
Som alle Poster fik, een efter anden,
Men ingen fandt som passede ham ret,
Og derfor alle, fra Karetbag-Standen
Til den, hvori han lod sin egen Vogn forgylde,
Forvalted slet,
Her er han da, som Staten ønskte det,
Omsider paa sin rette Hylde.

               _______________

Vel langt! men videre:

          Staae stille! læs og skiælv!
Den Helt, som ligger her! var stor i mange Krige
Og det, som mere er, i Fredstid stor tillige,
En Ære for vor Jord, en Vellyst for sit Rige,
Kortsagt, i Eet og Alt aldeles uden Lige -
Som alle Tidender og dette dig kan sige -
Thi han har dem og dette skrevet selv.

                _______________

Jeg studsed', giettede, hvem kan dog dette være?
Af Fyrster kender jeg kun Een,
Som skriver, rigtig nok af Omsorg for sin Ære,
Aviser selv - men han har ingen Steen -
Der maa dog være saadan En -
Men, hvem det ogsaa være eller ikke,
Slig Gravskrift maa nødvendig støde Hver,
Som føler hvad Respekt man Fyrster skyldig er -
Saa tænkte jeg - og vendte mine Blikke
(Med en Fortrydelse, som den begriber ei,
Der ikke har en Ærefrygt, som jeg
For Alt hvad helligt er) fra denne Pasqvinade,
Som aldrig skulde smittet disse Blade,
Hvis den ei havde givet mig saa god
En Leilighed at ivre derimod -
I det jeg vilde gaae, det just sig hændte,
At Øiet, i det samme jeg det vendte,
Faldt paa en Steen in Folio,
Der gierne kunde gaa for to;
Jeg fandt den gik for fleer, og vilde neppe troe
Mit eget Syn i det jeg læste:

          Kiære!
Her ligger tre og tyve Konger her,
Den fir' og tyvende er end i Vente,
For at fa udgiort een, som heel fortiente
En Gravskrift, der det siette Riim var værd.

       _______________

Nei, raabte jeg, det lønner paa min Ære!
Umagen ei at læse fleer
Af disse Stenes Inscriptioner!
Der skaanes Ingen fra Cathedrer indtil Throner!
Den Uforskammenhed gaaer alt for vidt -
Isteden for af dette Krimskrams mere
At copiere,
Jeg af min Lomme tog et Stykke Kridt,
Og for at hevne mig med bitter Latter
Paa disse Epitaphiers Forfatter,
Skrev paa en Steen, hvor ellers Intet stod
Hans egen Gravskrift:

          Vandrer! Vær saa god,
At læse dette strax før Regnen det udsletter:
Her ligger endelig, trods al sit Overmod,
I dette Selskab, for at giøre Bod,
Min Fætter.
</body>
</poem>

</content>
</section>

<section level="1">
<head>
   <toctitle>Anden Deel</toctitle>
</head>
<content>

<poem id="baggesen2001060801">
<head>
   <title>Dansk Tranqvebar-Viise</title>
   <subtitle>Med Mesopotamisk Omqvæd</subtitle>
   <toctitle>Dansk Tranqvebar-Viise</toctitle>
   <indextitle>Dansk Tranqvebar-Viise</indextitle>
   <firstline>Jeg lever, rolig og munter, her</firstline>
   <notes>
      <note>Fra <i>Digte af Baggesen</i>, red. H. Schwanenflügel, udgivet af Foreningen »Fremtiden«, Kbh., 1890.</note>
      <note>Fodnoterne er Baggesens egne.</note>
   </notes>
   <quality>korrektur1</quality>
</head>
<body>
Jeg lever, rolig og munter, her
Saa luunt i Jordklodens anden Ende;
Min Flaske halv kun uddrukken er,
Og nyssens lod jeg min Pibe tænde;
Og naar jeg drikker, og naar jeg smøger,
Jeg kiæk med Skiebnens Orcaner spøger -
    <i>Ski-olski-dol!</i>

Og hvorfor skulde jeg plage mig
Med sorte Griller og mørke Tanker?
Vor Verden er, som man tar den sig;
Jeg Roser mellem dens Torne sanker;
Og, hvor man vender sig hen paa Jorden,
Staae begge blandte fra Syd til Norden -
    <i>Ski-o-podol!</i>

Sandt nok! jeg sidder paa denne Knub
En tyve tredive hundred Mile
Fra Kiøbenhavn og den kiære Klub,
Og kan i Aften derhen ei ile,
Om mine Been var end nok saa lange
Som <i>Laffers</i> øgede tusind Gange -
    <i>Po-dolski-o!</i>

Men naar jeg undtager denne Torn,
Saa seer jeg heller ei mange flere;
Thi synger jeg, som jeg sang tilforn,
Min Siel i Griller skal ei krepere!
Vort Livs Kattun overalt er broget,
Og, hvor man lever, man savner noget -
    <i>Dol-skio-po!</i>

Hvad har man hist, som man her ei har?
Lidt bedre Smør - det er hele Svien!
Jeg dette Savn mig saa nær ei tar -
Og hvad er Smør mod Philosophien?
Jeg uden Smør vel skal hytte Livet,
Og eene dertil blev Mad os givet -
    <i>Emme-ba-si!</i>

Man har en Stierne - jeg troer <i>Polar</i> -
I Haletippen af den Biørnlille,
Hvorom mig sagde min salig Far,
At den for Danske staaer altid stille;
Det giør mig ondt for den gode Stierne;
Den løb, som andre, vel ogsaa gierne -
    <i>Op-emme-ba!</i>

Man har for Resten Musik og Sang:
Jeg troer, man kalder det Operetter;
Men jeg forstaaer mig kun lidt paa Klang,
Og er i Dudeldum-Troen Kiætter,
For mig maa Pokker ta Trille Tralle
Daleidi lari, daleidi ralle,
    <i>Klemme-ba-si!</i>

Den Flok af Skiønne, man finder der,
Jeg her ei heller saa blodig savner;
Thi, sandt at sige, jeg ikke seer,
Hvortil den Flok uden Elskov gavner;
Og Elskov, medens jeg har Forstanden,
Jeg skyer og frygter, som selve Fanden -
    <i>Basi-o-po!</i>

Al Jordens Elskov er Skum paa Vand;
Dens Vellyst opveier ei dens Pine -
Naar eene Dig jeg kun have kan,
Tilbedte, himmelske <i>Caroline!</i><note>I Tranqvebar skal man have et meget godt Billard.</note>
Saa har jeg nok, og for andre Smukke
Jeg ingentid, som en Nar, skal sukke -
    <i>Sio-po-do!</i>

Ski-olski, dolski, o-podol-ski!
Podolski-o-sio, podol, skio:
Basiopo, dolski-o-basi
Op emmebasi o podol skio!
Lemme basio podolski, lemme,
Klemme basio podolske, klemme -
    <i>Ba-sio-po!</i><note>,,Det mesopotamiske Sprog er et underligt Sprog!'' <i>Ulysses hos Holberg</i>.</note>
</body>
</poem>

<poem id="baggesen2001061401">
<head>
   <title>Den beste Verden</title>
   <subtitle>
      <line>Drikkeviise.</line>
      <line>1784</line>
   </subtitle>
   <toctitle>Den beste Verden</toctitle>
   <indextitle>Den beste Verden</indextitle>
   <firstline>Det gaaer saa herligt overalt</firstline>
   <notes>
      <note>Fra <i>Jens Baggesen - Udvalgte Digtninger</i>, red. Vilhelm Østergaard, udgivet af Gyldendalske Boghandel, Nordisk Forlag 1907.</note>
   </notes>
   <quality>korrektur1,kilde</quality>
   <keywords>drikkevise</keywords>
</head>
<body>
Det gaaer saa herligt overalt,
   Hvor man sit Øie vender;
Hver anden Verden ufortalt,
   Jeg ingen bedre kiender.
Reis, hvem der vil, med Montgolfier,
For nye Verdner at besee!
Mon Vinen der er sødere?
   Mon der er bedre Venner?

Det gaaer saa got i Verden her;
   Alting er smukt i Orden;
Sol, Maane, hele Himlens Hær
   Spadserer rundt om Jorden.
For ingen Penge kan man see
Den himmelske Comedie,
Som føres op af Stiernerne,
   Fra Syden og til Norden.

Det gaaer saa got her i vort Nord;
   Her voxe smukke Piger;
Og om end Druen ikke groer
   Netop i disse Riger,
Har man dog Vand paa hver en Kant,
Hvori man seile kan galant
Til det velsignede Levant,
   Hvor Bacchus aldrig sviger.

Det gaaer saa got i Byen her;
   Concerter, Klubber, Baller,
Comedier, og andet meer
   I deilig Mængde falder.
Man hopper om fra Dør til Dør;
Man gifter sig, og Bøger giør;
Man puffer, drikker, leer og døer,
   Naar Død og Doctor kalder.

Det gaaer saa got ved dette Bord;
   Os ingen Sorger tynge,
Thi Venskab sine Arme snoer
   Om hele dette Klynge;
Og det er dog en herlig Sag,
At sidde trygt i Vennelag,
Og nyde Druen ret med Smag,
   Og glade Viser synge.

Det gaaer saa got med hver især;
   Jeg glad hver Broder skuer
At bygge sig en Himmel her
   Af Venskab, Sang og Druer.
Giør paa den sidste Flaske Kaal!
Fyld Glassene til fulde Maal!
Drik Venskabs, Sangs og Druers Skaal!
   Skaal! Venskab, Sang og Druer!

Det gaaer saa saare got med mig,
   Rundt om mig seer jeg Glæde,
Og i mit Bryst den bygger sig
   Et stærkt og varigt Sæde.
Min Sang er Glædens sande Lyd;
Mit Bud er mild og munter Dyd;
Mit Ønske: hele Verdens Fryd;
   Min Mening: Tossen græde!
</body>
</poem>

<poem id="baggesenandrea6">
<head>
   <title>Til Bogen</title>
   <toctitle>Til Bogen</toctitle>
   <indextitle>Til Bogen</indextitle>
   <firstline>Gaae, lille Bog, i Verden ud, og vandre</firstline>
   <quality>korrektur1</quality>
</head>
<body>
Gaae, lille Bog, i Verden ud, og vandre
  Taalmodig om deri saa langt du kan!
Og taber du dig snart blandt tusind andre -
  Saa tab dog ei derover din Forstand!

Om selv din Evighed, som let kan hænde,
  (Thi hvad er Evighed i denne Tid?)
Ved næste Paaskeflytten gaaer til Ende -
  Saa gaae dog derfor ikke reent fra Vid!

Ei Lyst til Glimmer var din Fader Spore;
  En Nimbus om hans Navn er ei dit Maal;
Kan du et Aar kun nytte lidt og more,
  Saa slaae dig roligen dermed til Taal!

Dog da din Reise mueligt og kan blive
  Lidt længer - hvo kan saadant forudsee? -
Saa vil jeg dig din Arv til Afsked give,
  Ifald jeg døer, som ogsaa let kan skee.

Modtag den i din Faders sidste Lære:
  Frie, høflig, aabenhiertet, som du er,
Du overalt hos Smaae og Store være,
  Mod Fyrsten, imod Bonden, mod enhver!

Tal uden Svulst et Sprog, som Mængden fatter,
  Og sig utvungen, som det falder sig,
Med Suk, med Smil, med Alvor, og med Latter,
  Den smule Sandhed, som jeg lærte dig!

Buk dig for ingen høiforgyldet Daare;
  Gaae ham med Haan forbi til Hytten hen,
Og seer du der foragtet Uskylds Taare,
  Stræb ufortrøden at aftørre den!

Og møder dig en Recensent i Vaaben,
  Og skiældende til Tvekamp fordrer dig,
Gaae taus din Gang! agt ikke paa hans Raaben!
  Han sikkert langt om længe skiøtter sig!

Taal alt - det er den største Dyd herneden!
  Vær stolt af Ondes Had og Narres Spot!
Vær munter! men for alting vær beskeden!
  Det klæder alle unge Bøger got.
</body>
</poem>

<poem id="baggesen2001100301">
<head>
   <title>Drømmene</title>
   <toctitle>Drømmene</toctitle>
   <indextitle>Drømmene</indextitle>
   <firstline>Fortvivlelse! Dig helliges min Sang</firstline>
   <notes>
      <note>Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
      Fortvivlelse! Dig helliges min Sang,
Og den, som hænger sig, og den, som hang,
Og den, sig hænge vil, om han har Øre,
Han høre!

     For nogle Dage siden drømte jeg -
Om paa Collegium, om ved Dispyt for Graden,
I Stuen, Kirken, eller midt paa Gaden,
Det husker jeg just ej -
Og, om det var om Natten eller Dagen,
Gjør ogsaa meget lidt til Sagen -
Jeg drømte kort: jeg ejede en Pung
Af store Kobberpenge ganske tung -
Hvorfor just Kobber? Nu, min smukke Frue,
En Drøm møbleres ikke som en Stue,
Sligt falder som det kan, og ikke som man vil -
Dog gjætter jeg en Grund dertil:
Man drømmer, som De ved,
Mest om de Ting, man jevnligst omgaas med,
Og Sølvmynt er nu fast saa sjelden her
Som een af Deres Kjøn, der ej nysgjerrig er.
Det altsaa Kobber var - men een Beskaffenhed
Ved Pungen, som desværre kun kan drømmes,
Gav dog min Drøm en lovlig Vigtighed,
Den nemlig: at den aldrig kunde tømmes.
Jeg vaagned' - greb i Lommen strax, og fandt,
At den var tom som før - og Drømmen Tant.
Jeg ærgred' mig en Smule, som de Rige,
Men slog det hen,
Og blev i føje Tid saa glad igjen
Som mine Lige.

     Den næste Gang jeg drømte mig Poet,
Skald, Barde, Digter, hvad man kalder det,
Som alt skal komme ud paa eet;
Men af den rette Sort - ej som saa mange Skjaldre,
Hvis Hymner høit som tusind Tordner knaldre,
Hvis Sange bølge sig uvist hvordan,
Som Oceanet, eller Ossian,
Saa længe til de blive Fidibusser -
Nej jeg var sand Poet; exempli gratia,
Som han, der sang om Rolf, og Balders Død;
Som han, der sang den Ambolts Værk, hvorfra
Kom idelig Tata, Tata;
Som han, hvis Luth om Axels Elskov lød;
Og han, som sang Emilia -
Som een af Roms de tvende Publiusser.
Jeg vaagned i en yndig Elegie -
Og gjorde Oder i mit Raserie,
Men slængte Pennen bort - og strax var det forbi.

     Den tredje Gang jeg drømte mig til Vis -
Ej blot for Rimets Skyld, jeg her en Pris
Med Læserens Tilladelse maa tage;
Thi rigtignok i vore Dage
Det lader, som om Lykkens Paradis
(Hvorom saa jammerligen kriges)
Stod mere aabent for et Drog end for en Vis -
Og det er vist, til Lykkens Tempel siges
Indgangen trang - hvo intet Hoved har,
Han smutter lettest ind, den Sag er soleklar.
Man altsaa let formoder, at jeg ikke
Ved denne Lejlighed fandt største Trang til Strikke,
I det jeg vaagned op og følte mig
Om ikke ganske hov'dløs, dog, som andre,
Lidt mer beqvem til Lykkens Vej at vandre -
Der hører Visdom til at hænge sig.
Naar kjedtes Tossen vel ved Livet? Eller
Naar saa man vel en Claus ulykkelig?
Dog - ganske Claus er jeg just ikke heller.

     Jeg siden drømte mig i Himmerig -
Og fandt mig der saa vel og à mon aise,
At jeg til evig Tid
Fast havde kunnet blive der, og blæse
Ad hele Verdens Kobber, Kunst og Vid -
Sær slog Musiken mig - en Seraph sang
Ledsaget af Cherubers Harmonier
Den skjønneste af Schulzes Melodier
Til Davids egen Harpes Klang,
Fast bedre end du synger den, Dorine!
Men da jeg saae mig om (hør Under stor!)
Opdaged' jeg i dette Himmelchor,
At denne søde Sanger var - Dorine,
Dorine selv! - hvad Støvets Ord
Kan male min Henrykkelse - jeg foer
Som Lynet hen i hendes aabne Arme -
,,O Vellyst!'' raabte jeg - men ak! hvor stor
Blev min Fortvivlelse, da vaagnet, for Dorine
Jeg øjnede en gammel Proserpine -
For Chor af Engle en Flok Valby-Gæs -
For Schulzes Lovsang en afskyelig hæs
Staccato-Skraalen: Flekkesild og Rejer -
Kort sagt, da fra Olymp, som fordum Herr Vulcan,
Jeg pludselig faldt ned ved Gammelstrand.

    Som sagt, og som bevist, for Bagatel jeg plejer
Just ej at hænge mig -
Pung, Poesi, Prudenz - og selv et Himmerig,
Hvor ej Dorine smiler - kan jeg miste
Og staa, som Egen mellem faldne Qviste;
Men Himmerig med hende! Dette var
For meget. Kjære Læser, om du har,
Og kan undvære den, og selv den bruger ikke,
Saa laan Forfatteren en Strikke.
</body>
</poem>

<poem id="baggesen2001102103">
<head>
   <title>Orpheus og Eurydice</title>
   <toctitle>Orpheus og Eurydice</toctitle>
   <indextitle>Orpheus og Eurydice</indextitle>
   <firstline>Herr Orphevs var en Spillemand</firstline>
   <notes>
      <note>Teksten følger <i>Ungdomsarbeider</i>, Anden Deel (1791), side 79-83.</note>
   </notes>
   <quality>korrektur1</quality>
</head>
<body>
Herr <i>Orphevs</i> var en Spillemand,
(som hele vide Verden veed),
Der, naar han paa Fiolen gned,
Fik Træer i Skov, og Fisk i Strand
Til, ingen anden Ting at sandse,
End Norske-, Polske-, Springe-Dandse.

Men ingen Ting paa Jorden her
(Som ogsaa hele Verden veed)
Er af bestandig Varighed.
Musik, hvor mægtig den end er,
Kan ham med Leen ikke standse:
Med ham Herr Orphevs maatte dandse.

Vor Virtuos var Enkemand;
(Som ogsaa hele Verden veed),
Han fulgte derfor villig med;
Du treffer hende, tænkte han,
Som kyste dig, og bandt dig Krandse!
Saa kan du der med hende dandse.

Ved <i>Tartarus</i> *) han traf <i>Apoll</i><note>*) Nedgangen til de underjordiske Boeliger.</note>
(Som faa, maaske slet ingen veed).
,,Min Søn! kom ikke længer ned!
Du maa gaae frie for Syndsens Sold,
Og faaer en Plads i Zeuses Rige!
Som Gud du did med mig opstige.''

Ja! svared <i>Orpheus</i> henrykt, ja!
(Hvo sagde Nei til Himmerig?)
Hvis min <i>Eurydice</i> med mig
Maae komme der; hvis ei, Papa!
Jeg bliver heller i det Lave,
Hvor jeg kan hende hos mig have.

,,Nei!'' gientog <i>Phoebus</i> *), ,,Ingen kan<note>*) Apollos Fornavn.</note>
I Himlen sætte mindste Fod,
Hvis Puls ei slaaer af Guders Blod.
Min Søn! det gaaer umuelig an!
For Vindingen af slig en Throne,
Du maa forlade reent din Kone.''

Forlade hende! brød han ud,
(Slig Ægtemand er rar at see)
Forlade min <i>Eurydice</i>!
Forlade hende! gode Gud!
Før tolv Olymper jeg forlader!
O! du var aldrig gift, min Fader!

Ak! uden dig, <i>Eurydice</i>!
Som Gud jeg blev ulykkelig!
Jeg heller dele vil med dig
Et Paradiis i Helvede *).<note>*) De Gamles <i>Elysium</i> laae i de underjordiske Boeliger, Hades, eller Helvede.</note>
Kun, hvor du smiler, er min Himmel,
Selv midt i <i>Eumeniders</i> Vrimmel.

Og vips - han fløi ad Trappen ned;
(Farvel, o! <i>Zeus</i>; Farvel, Papa!
Farvel <i>Olymp</i>, etcetera!)
Og kom i Hast til <i>Styxes</i> Bred;
Og seilte saa til hine Enge,
Hvor hun ham kierlig vented' længe.

,,O! hvor den Spillemand var gal!
(Saa griner hist en giftet Flok,
Og hist en Pebersvende-Flok)<note>Udgiverne af Baggesens <i>Danske Værker</i> retter det første ,,Flok'' til ,,Skok'', for at undgå det identiske rim.</note>
Han havde vist en Perial!
Tilsidesætte Guddom, Throne -
Den Nar! - og Alt det for en Kone -

En Kone, som, hvor smuk hun var,
Var dog et Fruentimmer kun,
Hvoraf der gives fleer end hun -
Var det saa meget værdt? - den Nar! &mdash;''<note>Nar! &mdash;''] Nar! &mdash;</note>
De Stakler Aarsag har at grine;
De fandt dem aldrig en <i>Palmine</i>.
</body>
</poem>

<poem id="baggesen2002122401">
<head>
   <title>Den sovende Semire</title>
   <toctitle>Den sovende Semire</toctitle>
   <indextitle>Den sovende Semire</indextitle>
   <firstline>Den eensomme Skov</firstline>
   <notes>
      <note>Teksten følger <i>Ungdomsarbeider, Anden Deel,</i> side 73-77.</note>
   </notes>
   <quality>korrektur1</quality>
</head>
<body>
Den eensomme Skov
Gav Gienlyd af natlige Toner,
Og Troeskabs og Kierligheds Lov,
Imedens den Yndige sov,
Klang sødt fra de mørkgrønne Throner,
Hvor fiedrede Sangerskers Klager
Gienkalde de bortfløine Mager.

     Jeg listede mig
Til hende - da raslede Bøgen;
Zephirerne tumlede sig
I kiølende Duster om mig;
"O! røber mig ei ved jer Spøgen!"
Saa hvisked' jeg til dem, og ilte
Did, hvor den Elskværdige hvilte.

       Her stod jeg, og saae -
Og ønskte, med smægtende Blikke,
At stiæle et Kys kun - og gaae -
Hvor skialv jeg! - den Yndige laae,
Og slumred', og mærkte det ikke.
Saa laae paradisiske Skiønne
For Adam udstrakt i det Grønne.

     Da sukked' til dig,
Sødtsmilende Venus! din Sanger:
Tillad kun den yderste Flig
Blot eengang at kysses af mig!
Det er jo dog lidt jeg forlanger;
Og medens jeg kysser, Gudinde!
Hold Styr paa de spøgende Vinde.

     Jeg bukked' mig ned -
Og kyste kun Fligen, og bæved'
Af Frygt, at hun vaagned' derved;
Thi Ønsket berørte det Sted,
Hvor Kierligheds Himmel sig hæved;
Den Yndige vedblev at sove -
Du, tænkte jeg, mere tør vove.

     Vellystige Nu!
Paa rosenrødtfarvede Kinder
Min Mund sig nu hæfted'; men Du,
Elskværdige, slumred' endnu,
Og føelte det ei - uden Hinder
Jeg kyssed' - og kyssede atter
Den Himmelens yndige Datter.

     Hist kom han - "Du seer
"Letvingede Søn af Cythere!"
Saa bad jeg "hvor passende her
"Blev anbragt en Piil eller fleer!
"Naar pleied' du langsom at være?
"Lad eene mig arme ei brænde!
"Viis ogsaa din Magt over hende."

     Den spøgfulde Gud!
"See," sagde han, "der har du Pile
"Med Buen - skyd selv dem kun ud,
"Og, hvor du vil, ramme dit Skud -
"Jeg ogsaa kan trænge til Hvile." -
<i>Aglae</i> med Roser bedækked'
Det Sted, hvor den Lille sig strækked'.

     "Lyksalige jeg!"
Udbrød jeg, og Buen opspændte,
Og Pile paa Pile nu fløi -
Den Skiønne hun mærkte det ei;
Men Kysse paa Læberne brændte,
Som vidnede sødt om den Flamme,
Jeg tændte ved rigtig at ramme.

     Jeg sigted' og skiød,
Og spændte, og sigtede atter -
Hvor smilende, blussende, rød,
Hvor yndig, hvor kielen og sød,
Laae Himlens uskyldige Datter!
Mig kyste og smilte og spøgte -
Hver Piil hendes Ynde forøgte.

     Men pludselig svandt
Den Yndige, Kogger og Bue -
Den gyldne Phoebus oprandt
I Ætherens østlige Kant
Med tusindfold straalende Lue -
Og henrykt og frygtsom og ene
Jeg laae under qvidrende Grene.

     I glimrende Skye
Sank ned majestætiske Fader
<i>Apollo</i> - ham fulgte de ni
Gudinder, som dandsede i
Bestandig afvexlende Rader
Omkring mig - halv henrykt, halv bange
Jeg hørte de himmelske Sange.

     Kom, sagde han, kom!
Tag denne dig skiænkede Lire,
Den tilhørte fordum i Rom
Min Flaccus! og spil du nu om
Dit Syn og den smukke <i>Semire!</i>
Jeg vaagned' af Fryd - men med Blunden
Var Liren og alting forsvunden.
</body>
</poem>
</content>
</section>
</content>
</section>

</workbody>
</kalliopework>

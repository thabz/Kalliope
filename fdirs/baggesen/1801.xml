<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1801" author="baggesen" status="complete" type="poetry">
<workhead>
   <title>Samtlige Værker I</title>
   <year>1801</year>
   <notes>
      <note>Stavemåde og tegnsætning følger samvittighedsfuldt originaludgaven, kun åbenbare fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en foreslået læsemåde.</note>
      <note>Titelbladets ordlyd: Jens Baggesens / Samtlige Værker / udgivne af ham selv. / I. Bind. / Kiöbenhavn / 1801. / Paa Frederik Brummers Forlag / hos E. M. Cohen.</note>
   </notes>
   <quality>korrektur1,kilde,side</quality>
   <cvs-timestamp>$Id$</cvs-timestamp>
</workhead>
<workbody>

<section level="1">
<head>
   <toctitle>Hymner</toctitle>
</head>
<content>

<poem id="baggesen2002092001">
<head>
   <title>Den Eneste Gud</title>
   <toctitle>Den eeneste Gud</toctitle>
   <indextitle>Den Eneste Gud</indextitle>
   <firstline>Tier, alle Muser! Hellas Toner</firstline>
   <notes>
      <note>Teksten følger <i>Samtlige Værker I</i> (1801), side 3-12.</note>
      <note>Tidligere trykt i <i>Minerva</i> (juni 1791).</note>
   </notes>
   <quality>korrektur1,kilde,side</quality>
</head>
<body>
Tier, alle Muser! Hellas Toner,
Romas Gienlyd, tier for min Sang!
Lytter, alle Livets Millioner,
Til min Gudindviete Harpes Klang!
Klippens Storm, og Skyens hule Torden,
Havets Brusen understøtte den!
Klippe, Himmel, Hav, og hele Jorden
Trefold høit gientage den!

    Rask, som Stormen, lydt som Bølgens Brusen,
Høi, som Tordnens høitidsfulde Brag,
Mild, som Blomsterbækkens stille Susen,
Reen, som Morgenlærkens glade Slag,
Kiærlig, som en Moders blide Bønner,
Værdig, som en Faders faste Bud,
Tone den for alle Støvets Sønner
I Naturens Jubel: Gud!

    Gud! - men zittrer ei de svage Strænge?
Tør en Orm i Støvet synge dig?
Bæver ikke Skove, Klipper, Enge,
Bæver ei Naturens Alt med mig?
Tør din mindste Skabnings ringe Læbe
Stamme dig i dine Værkers Favn?
Tør en Siæl fra Jorden dristig stræbe
Til din Skygge blot, dit Navn?

    Ja! - Fra Cherub til det Kryb, som taber
I et Blun sin Arts bestemte Liv,
Himmelbuens og Atomets Skaber!
Stammer alle Væsner fra dit Bliv.
Seraph deler, nær din lyse Throne,
Denne Adel med det skiulte Mid,
Himlen i sin Evigheds Æone
Med Insektet i sin Tid.

    Middelkuglen ruller til din Ære
Evig om sin evige Magnet;
Alle Solenes utalte Hære
Juble rundt om den din Majestet!
Over, under, om mig, intet tier;
Alting toner eet, din Almagt, ud;
Alt, i evig andre Harmonier,
Sammenudbasuner Gud.

    I Orkanens Hvirvel, Zefyrs Svæven,
I de brustne Skyers døve Brag,
I Lavinens Dundren, Løvets Bæven,
Nattergalens Kluk, og Lærkens Slag;
I det vilde Dybs oprørte Brusen,
Og i Bækkens Skvulp, i Lundens Favn,
Selv i Biens Surren, Myggets Susen -
Jeg omtones af dit Navn.

    O! hvi bæve da de spæde Toner?
Svage Strænge, hvorfor zittrer I?
Blander med det Heles Hymnioner
Eders spæde Lallens Melodie!
Med Cherubens Jubel, Tordnens Knittren,
Mellem Bækkens og Orions Sang,
Med Insektets Surr og Løvets Zittren
Blande sig min Harpes Klang!

    Svar mig, Ekko! hvo har hvalt den Bue,
I hvis Hvelvings Inderste du boer?
Svar mig, Tordenskye! hvo bød dig true
Med chaotisk Nat den bange Jord?
Svar mig, Nattergal! hvo bød dig fylde
Skovens Nat med Livets Længselklang?
Svar mig, Sol! hvo bød din Glands forgylde
Hele Scenen i min Sang?

    Trefold Ekko svarte; Solen daled;
Tordenskyen brast i Sydens Blaa;
Nattergalen slog, og Solen maled,
Synkende, den Egn, jeg stirred paa.
Ekkos Lyd, et Slag af Nattergalen,
Solens nye Glands, og Skyens Brud,
Svarte mig, og svarte hele Dalen
I foreenet Jubel: Gud:

    Hellig! hellig! hellig! - Sielen bæved,
Hiertet zittred i sin Himmels Lyst,
Almagts Herlighed min Siæl omsvæved,
Godheds Vellyst brused i mit Bryst.
Hellig! hellig! - Salighedens Flammer
Tændte Følelsen i Læbens Lyd -
Hellige! men Ordet som dig stammer,
Døer i Vælden af sin Fryd.

    Alting tier; o men dette Stille
Taler meer end Tordnens høie Skrald,
Meer end Nattergalens klare Trille,
Meer end Ekkos Svar i Fieldets Hald.
Hele Jorden knæler og tilbeder -
Fald, min Aand, med Solen, ydmyg ned!
Skiult i Sløret, Nattens Mulm udbreder,
Tie din Vellyst! og tilbed!

    Hellig! hellig! hellig! - men hvad toner
Hellig! hellig! hellig! over mig?
Gienlyd, som fra tusind Millioner,
I gientagne Jubler blande sig!
Hymner, i hvis Chor mit Øre glemmer
Jordens, Havets, Luftens Harmonie!
Engelrene høitidsfulde Stemmer!
Himmelske! hvor svæver I?

    Hellig! hellig! hellig! Priis og Ære
Ham som evig vorder, var, og er!
Takket og tilbedet evig være
Han som overalt er fiern og nær!
Sammenstemmer alle Himles Himle
I foreente Jublers Harmonie:
Ham, hvis Bliv os bød af intet vrimle,
Vores Skaber synge vi.

    Her i Himmelrummet uden Ende,
Fra Begyndelsen til Evighed,
Tændes, slukkes, lyse, flamme, brænde,
Vore Fakler til hans Herlighed.
Sammenbruser alle Himles Luer
Hæver i foreente Flammers Hav
Priis til ham, som Firmamentets Buer
Glimtet af sin Skygge gav.

    Drei dig Middelkugle til hans Ære
Evig om din evige Magnet!
Alle Klodernes utalte Hære
Juble rundt om dig hans Majestet!
Sammentoner alle Sphærers Sole
Under Eneherrens Thrones Fod,
Pole høit gientage det til Pole:
Han er evig, stor og god.

    Hvad er jeg, som vover dig at nævne,
Dig, unævnelige store <i>Du?</i>
Jeg - et Støv, hvis Magt er Ormens Evne,
Jeg, hvis Evighed er blot et Nu?
Jeg, hvis Blik i Lysets Orioner,
Som til Dybet fra din Throne faldt,
Skuer blot en Gnist blandt Millioner?
Jeg - et Intet mod dit Alt?

    O! men hvad mit Blik, min svage Tanke
I min Læbes Stammen bæver ved,
Føler jeg i dette Hierte banke,
Evighellige! din Kiærlighed!
Og! om end min Aand ei her sig svinger
Op til Sphæren, som erkiender dig,
Gav du dog mit Hierte Dydens Vinger,
For sit Maal at nærme sig!

    Styrt med dine Millioner Fakler
Svimmelhøie Himmelbue ned!
Knuus vor Jords utallige Mirakler,
Alle Speile for din Herlighed!
Knuus dem alle! lad et evigt Øde,
Skiule mig endog det lille Straa,
I hvis Trevl Vanina, da han døde,
Præget af en Guddom saae.

    Tifold Død, chaotisk, evigt Mørke,
Intets dybe Svælg omgive mig!
Ørk imellem Millioner Ørke,
Nat i tusind Nætter tabe sig!
Alt forsvinde for mit brustne Øie,
Sidste Dryp af Dybets mindste Elv,
Sidste Glimt af Straale fra det Høie!
Jeg har nok! jeg har mig selv!
</body>
</poem>

<poem id="baggesen2002092002">
<head>
   <title>Morgenlovsang</title>
   <toctitle>Morgenlovsang</toctitle>
   <indextitle>Morgenlovsang</indextitle>
   <firstline>Du stiger, Almagts Sendebud!</firstline>
   <notes>
      <note>Teksten følger <i>Samtlige Værker I</i> (1801), side 13-17.</note>
      <note>Tidligere trykt i <i>Ungdomsarbeider</i> (1791), under titlen ,,Morgensang. Polyhymnias Yndling J. A. P. Schultz helliget''.</note>
   </notes>
   <quality>korrektur1,kilde,side</quality>
</head>
<body>
Du stiger, Almagts Sendebud!
I Østen over Jorden,
Og spreder Liv og Vellyst ud
Fra Syden indtil Norden.

    Nu flygter Nat, og Skræk, og Skrig
Og Skygger af de Døde;
Og Engens Blomster aabne sig
Og smile dig imøde.

    Med Purpur farver Lysets Hær
Den nylig mørke Klode,
Og danner Paradiser der,
Hvor Dødens Skygger stode.

    De gyldne Skyer sænke sig,
Og krandse Høiens Kanter;
Og hele Himlen speiler sig
I Duggens Diamanter.

    Og sødt gienlyder Dal og Skov
Af vingede Tibuller;
Og Havets Bølger til din Lov
Med dæmpet Brusen ruller.

    Den hvilte Bonde nu sin Brud,
Og Brudeseng forlader,
Og dandser glad i Marken ud,
At svede paa sin Ager.

    Den Bæk, hvis flydende Krystal
Ei Frosten længer binder,
Fra Bakken ned i grønne Dal
Imellem Blomster rinder;

    Og Skovens Søn, den raske Hiort,
Sig speiler i dens Bølger,
Og seer sig om, og iler bort,
Og elskte Hind ham følger.

    De spæde Kid, og unge Lam
I Dalen glade bræge,
Og Karper i den tøede Dam
Med muntre Giedder lege.

    Af Rislen, Brægen, Brusen, Sang
Alt om mig her gienlyder;
I sammenstemte Jublers Klang
Den hele Jord sig fryder.

    Og du, min Røst, skal blande dig
Med Morgnens Melodier!
Min Læbes Lyd skal tabe sig
I Vaarens Harmonier:

    Tak Verdners Skaber! at dit Bliv
Mig bød af Natten vandre
Til Følelse, til Lys og Liv,
Og Nydelse med andre!

    Tak! Lysets Fader! at du gav
Mig Øie til at fatte
Fortryllet her paa Jord og Hav
Naturens mange Skatte!

    Min Tak, o gode Gud! modtag,
Fordi du gav mig Øre,
Til Bækkens Rislen, Lærkens Slag,
Og Havets Drøn at høre!

    Lovpriset, takket vær, fordi
Du Tanken lod mig lede,
Til i din Skabnings Harmonie
Din Viisdom at tilbede!

    Og priset, takket evig vær,
Fordi du gav mig Tunge,
Hvis Lyd den Priis kan stamme her,
Som Engle hisset siunge!
</body>
</poem>

<poem id="baggesen2002092003">
<head>
   <title>Siælens Høisang</title>
   <toctitle>Siælens Høisang</toctitle>
   <indextitle>Siælens Høisang</indextitle>
   <firstline>I dig lever og frydes min Aand, usynlige Guddom!</firstline>
   <notes>
      <note>Teksten følger <i>Samtlige Værker I</i> (1801), side 18-20.</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- - - u u - u u - - - u u - _u</metrik></wrap>
        <wrap><metrik>- u u - u u - u u -</metrik></wrap>

I dig lever og frydes min Aand, usynlige Guddom!
    Du, som opfylder uendelig Alt!
I dig taber mit Øie sit Blik! dig søger min Siæls Lys,
    Aldrig opdagede Aandernes Sol!
Dig udgrunder ei Evighed selv; ei naaer til din Høihed
    Tankens af Støvet opflyvende Gnist.
See! den svang sig i flammende Flugt bag Himlenes Himle
    Over den øverste Stierne, som veeg,
End omhyllet af, Høie! dit Slør, af Rummet og Tiden,
    Ned i mit Hierte tilbage den sank.
O! hvor søger, Usporlige, dig, hvor finder min Siæl dig,
    Dig, som min Tanke fortvivler at naae?
Dig for store mit største Begreb! for lyse min Aands Blik!
    Ak! og for reene min helligste Sang!
O! dit Væsen er evigen skiult, du Soles og Aanders
    Salige Væld, i hvis evige Strøm
Tidens Fylde, Materiens Alt, henruller, en Boble -
    Ak! og mit Jeg, og dets Stræben, deri!
Og dog føler sig giennem en Skal af Verdner om Verdner
    Hiertet, som svulmer andægtig, i dig!
Mig jeg finder, o Gud! i din Haand, naar høit paa dit Skrækbiergs
    Tordenomrullede luende Tind,
Midt i Ætherens flammende Storm, jeg i døvende Skyeskrald
    Hemmelig ønsker det knusende Slag,
Som udløser af Støvet den Aand, som aner sin Frihed,
    Gud! og de lettere Vinger til dig!
Dig jeg føler i mig, naar i Kamp mod egen Naturvold
    Seieren over mit blødende Selv
Høit opløfter min mattede Siæl i salig Triumphfryd
    Medens mit jordiske synker i Grund,
Og af Bølgerne sluges det Vrag, som giemte min Vellyst. -
    Ofte jeg kiæmpe den salige Kamp!
Naar da Fienden, den jordiske Lyst, er svækket til Modstand,
    Lægger sig Stormen, og Bølgernes Brud,
Og jeg finder dig, Aandernes Aand! og føler dig evig
    I min Samvittigheds salige Fred.
</body>
</poem>

<poem id="baggesen2002092004">
<head>
   <title>Forløsnings-Jubel, eller Christi Død</title>
   <toctitle>Forløsningsjubel, eller Christi Død</toctitle>
   <indextitle>Forløsnings-Jubel, eller Christi Død</indextitle>
   <firstline>Skue hans Qvaler, Evighøie!</firstline>
   <notes>
      <note>Teksten følger <i>Samtlige Værker I</i> (1801), side 21-29.</note>
      <note>Tidligere udgivet som særtryk: <i>Christi Død. Et Passions-Oratorium, som opføres i Fasten 1792</i> (1792).</note>
   </notes>
   <quality>korrektur1,kilde,side</quality>
</head>
<body>
    Skue hans Qvaler, Evighøie!
Vend fra Korset ei dit Øie!
Red ham! hør vort bange Skrig!
Gud! kan du dit Øre lukke
For den Frommes sidste Sukke?
See! han stirrer op til dig!

    Og i Blikket fra hans Øie
Til det Høie
Hele Jorden hæver sig -

    Og i Sukket fuldt af Smerte
Fra hans Hierte
Stige vore Suk til dig.

    Skaber! Dommer! Himles Fader!
Hans og vor og alles Fader!
Red ham! hør vort høie Skrig!

    Forgieves! ak! det er forbi! - Vort Haab
Bortglimter i det Blik, som brister alt!
Snart slukkes i hans Smiil al Jordens Lyst!
Snart døer vort Liv i Jesu sidste Suk! -
See! falmer ei hans Ansigt? Stivner ei
Hvert Ledemod? O Skræk! det nærmer sig
Det rædselfulde Øieblik! - Hvor mat
Er dette lyse Blik, som smilte Liv
Til Døden selv! Hvor svagt det Aandedræt,
Som aandte Salighed i Livets Ord!
Hvor krympe sig de giennemborte Hænder,
Som signed os! - O Angst! o Qval! o Gud!
Han gyser - bæver - sukker sidste Gang -
O strenge Gud! saa haver du forladt ham?

    Gud! du har forladt den Fromme!
Almagts vrede Straffedomme
Ei formildes ved vor Bøn.
Hevnens Gud! du ham forlader -
Ak! du er ei meer vor Fader!
Ak! du har forladt din Søn!

    Dog midt i Skræk, i Dybet af min Qval,
Og selv i Dødens Strube vil jeg haabe!
O! lyd paa ny du Røst, du Livets Røst,
Som kaldte mig og alle til din Throne!
O, smil igien, o Smiil, som vinkte mig
Og alle til din Glædes Tempel! - Tryl mig
I salig Tillid til dit Ord! Du lever!
Kan Livet døe? Kan Gud sin Ven undfalde?

    Nei! tillidsfuldt endnu mit Øie
Skal taareblendt opstirre til det Høie,
Og Hiertet haabe til sit sidste Slag.
Min Jesus lever end; min Aand sig hæver!
I Smertens Mulm mig Salighed omsvæver
Til Dommens sidste Tordenslag!

    Nei, nei! - det sidste Glimt af Haab er slukt!
Den sidste Torden ruller over Jorden -
Omsonst er Himlens Suk og Støvets Bønner -
Forgieves rinder Blod i vore Taarer -
Gud vil hans Død, vil vore Synders Straf,
Og Jordens Undergang! -

    O Rædsel! Himlen mørknes! Solen sortner!
Hør! Almagt kalder ham i høie Tordner!
Hør! ,,Fader!'' raaber han! ,,i dine Hænder
Befaler jeg min Aand!'' Hans Hoved synker
Og Jorden bæver under Korsets Zittren;
Hans Øie brister! Gud! han døer -
Han døer - han døer! det er forbi! - han døer!

    Brist, Hierte! brist med hans! o brister alle Hierter!
Det reneste, det beste slaaer ei meer.
Synk, Jord! forgaae, Natur, i Dødens Smerter!
Styrt, Himmel! Helved, triumpheer!
Ras, Storm! brøl, Torden! lyner, alle Flammer!
Alt knuses! styrte! døe i Intets Skiød!
Hyl, hele Skabning, i fortvivlet Jammer:
Den Hellige er død!

    Den Hellige er død!
Ak! for vor, for Jordens Brøde
Lyset sluktes, Livet døde!
Ak! Den Hellige er død! -

    ,,Hellig! hellig! hellig! -
Død! hvor er din Braad? Helvede! hvor er din Seier?
Triumph! Han overvandt! Han lever! -
Priis og Tak og Ære Ham, som var og er og bliver!''

    O, hørte I de underfulde Stemmer,
De Lyd fra Gud, fra ham, fra Livets Kilde?
Lydt klang de giennem Evighedens Himle:
,,Han lever!'' klang det i mit kolde Hierte,
Og varmt det slog paa ny, og slaaer af Fryd
I navnløs salig hidtil ufølt Vellyst!
O! følte I det himmelske, jeg følte?
Han lever! lever evig, evig, evig!

    Straal, Sol, igien! og svind, o Torden!
Reis dig, Natur, af Nattens Skiød!
Min Jesus lever i sin Død!
O Trøst! o Fryd! o Fred paa Jorden!
O Glimt af Evighedens Lyst,
Du Haabets Himmel i vort Bryst!

    Du straaler, Sol! du svandt, o Torden!
Vor Glædes Dag igien frembrød.
Vor Frelser lever i sin Død!
O Trøst! o Fryd! og Fred paa Jorden!<!-- o Fred] og Fred - Jvf. forrige strofe. -->

    Han lever! o Triumph! og alt oplives!
Ei bæver Jorden meer! forynget blomstrer
Naturen op paa ny! Vor Taare flyder
Igien saa lindrende, som om usynlig
Han selv aftørred den! - Bort, vilde Smerte!
Bort, Mismod! Græd, o Jord! men græd af Glæde!
Triumph! han overvandt! han lever!
Synd og Død og Helved tier,
Og Jorden jubler Fryd i Himles Harmonier.

    Han lever! Priis i Glædens høie Toner!
Forkynder det, I Himlens Orioner!
Han lever! Høit gientag det frelste Jord,
I Jubelchor!
Triumph! Han lever! Hellig, hellig være
Hans Liv, hans Død, hans Magt, hans Ære!
Triumph! Halleluja!

    Til ham skal Støvets Aand opsvæve;
Med ham skal Siælen evig leve!
O Salighed!

    For Døden ei de Frelste grue;
Han kalder dem i den, at skue
Guds Herlighed!

    Han lever! Priis i Glædens høie Toner!
Forkynder det, I Himlens Orioner!
Han lever! Høit gientag det, frelste Jord,
I Jubelchor!
Triumph! Han lever! Hellig hellig være
Hans Død, hans Liv, hans Herlighed, hans Ære!
Halleluja!
</body>
</poem>

<poem id="baggesen2002092005">
<head>
   <title>Skabningens Halleluja</title>
   <toctitle>Skabningens Halleluja</toctitle>
   <indextitle>Skabningens Halleluja</indextitle>
   <firstline>Bryd, o Støv, i Lovsang ud!</firstline>
   <notes>
      <note>Teksten følger <i>Samtlige Værker I</i> (1801), side 30-40.</note>
      <note>Tidligere trykt i:<br/>- <i>Minerva</i> (april 1797).<br/>- <i>Skabningens Hallelujah. Hymne. Opført ved Hoffet i Fasten 1797</i> (1797).</note>
   </notes>
   <quality>korrektur1,kilde,side</quality>
</head>
<body>
    Bryd, o Støv, i Lovsang ud!
Lover Herren alle Zoner!
Lover alle Nationer!
Lover Gud!

    Priser ham, den Eene Store!
Priser Ham i fulde Chore,
Himmel, Jord, og Hav!
Alt hvad aander, nynne, stamme
Ham, som tændte Lysets Flamme!
Ham, som Aande gav!

    Høit i glade Jubeltoner
Bryde Livets Vellyst ud!
Alle Kloders Millioner,
Toner i foreente Toner,
Toner Gud!

    Alt slumred dybt i Muelighedens Skiød;
I Nattens Svælg var Tomhed, Mørke, Død;
Men giennem Evighedens Chaos lød
Dit Bliv!
Og Verdener sprang frem af Intets Skiød
Til Lys og Liv.
Nyskabte Væsners Studsen rundt brød ud:
,,Halleluja! vi ere!
Halleluja! du er, du var, og du skal være
Vor Gud!''

    Fra Lundens skyggefulde Ly
Seer vækket Liv, hver Morgen ny,
I Skov og Eng din Herlighed fremgrye!
    See! Fuglen fro, paa lette Vinger
Sig op i Luftens Purpur svinger,
    Dens Lovsang dirrer høit i gyldne Skye!
Vidt straaler voxende din lyse Morgenrøde!
Og Duggens Blik, og Blomstrets Smiil,
Og Vindens Vift, og Bækkens Iil,
I yndig Kappen stræber den imøde.

    Du ruller bort Naturens Slør,
Du tørrer Duggens Graad, som Jordens Ansigt væder,
Din Himmel skiules ei, som før -
See! Dagens lyse Helt i fulde Glands fremtræder!
Han favner sin rødmende Brud,
Og tryllet af Lysets oplivende Glæder
Den hele Natur bryder ud:
Det er Gud!
Det er Gud!
Det er Gud!

    Halleluja! vi ere!
Halleluja! du er, du var, og du skal være,
Vor Gud!

    Jeg hørte Lærken slaae,
Og Rosen aabned sig, og Løvet bæved;
Jeg Morgenrøden saae,
Og, vakt til Lyst, mit Hierte høit sig hæved.

    Men eene var jeg, og mit Bryst
Fandt Savn i sin udeelte Lyst.
Jeg Roser fandt paa min bestraalte Vei;
De rødmede; men de forstod mig ei.

    Da saae du, Skaber! mine Taarer rinde;
Og see!
De sendte mig den smilende Mandinde!
Jeg sank i Fryd ved Eegens Rod,
Og raabte: Gud er god!

    Jeg Lysets Hære saae
Med Dagen i Triumph til Jorden stimle;
Jeg Solen seire saae,
Og Tanken tabte sig i Himles Himle.

    Men eene var jeg, og mit Bryst
Fandt Veemod i sin halve Lyst.
Jeg iilte længselfuld hvert Træ imod;
Men intet Træ i Lunden mig forstod.

    Da saae du, Fader! Taaren i mit Øie;
Og see!
Min anden Jeg kom frem bag Skovens Høie -
O! Gud er god! saa brød han ud,
Jeg svarte: god er Gud!

    Jeg Østens lyse Purpur saae -
Jeg skued Dagens Helt fremgaae -
Men hvad er Morgenrødens Smiil?
Men hvad er Solens Straalers Ild?
Hvad er du, skiønne Jord -
Hvad er du, høie Himmel -
Mod Mandens Tankeblik?
Imod Mandindens Smiil?

    O hvad er alle Herligheders Vrimmel
Mod Flammen i vort Bryst?
Mod vore Hierters Lyst?

    O Kierlighed! vi ere!
O Kierlighed! du er, du var, og du skal være
Vor Lyst!

    Vi love dig, vi takke dig, o Gud!
I Lysets Glands, i Livets stille Fryd.

    Vi see dit Vink, vi høre dine Bud
I Nattens Mulm, og Skrækkens døve Lyd.

    Din Throne mørknes, Solen flyer
Bag tykke Skyer;
Sig Dybets sorte Kæmpe hæver;
Og Jordens lynildslagne Grundvold bæver.

    See, Dale svulme! Høie synke ned!
Vildt flammer Ilden hen i Vandets Fied!
Igiennem vidtadsplittede Ruiner
I høit opslagne Luer Stormen hviner!
Med Brag i Brag, og Skrald i Skrald,
I knuste Fieldes Styrten, Klippers Fald,
Med bange Dundrens hule Rædselbulder
Din Dommervogn igiennem Himlen rulder!

    Retfærdige, forfærdelige Gud!
Vi dybt i Støvet høre dine Bud.

    Men naar sig alle Livets Engle skiule,
Naar Døden paa dit Vink sig reiser af sin Hule,
I Morderslagets bange Nu
Vort knuste Hiertes sidste Suk er du.

    Ja, Fader! selv i Dødens skumle Gru
Skal fra dit Støv vort Intet dig anraabe,
Og Ormen i sit Muld med Tillid haabe,
Du kommer den, som Seraph selv, ihu.

    Thi, store Dommer! du er evig god!
Du gav vort Hierte Kiærlighedens Vinge,
Vi trygge dig vor Tillids Offer bringe,
Du tager det med Velbehag imod.
Du seer med milde Faderblikke ned,
Naar barnlig fro vi Livets Bane vandre;
Du gav os her i Samfund med hverandre
En Forsmag af Seraphers Salighed.

    O Gud!
Lad dine Hænders Gierning slettes ud!
Lad Stjerner falde, Sole svinde hen!
Og Mørkets Afgrund aabne sig igien!
Om Himmel, Jord, og Hav, og alt forgaaer,
Du, Evige den samme, du bestaaer!
I Alt, i Nattens Øde, fiern og nær,
Du er!
Og Lys og Liv og Lyst er evig hvor du er.

    O Himmel i vort Bryst!
O Kiærlighed! vi ere!
Halleluja; du er, du var, og du skal være
Vor Lyst! -

    <i>Hellig! Hellig! Hellig!</i>
Fald hele Skabning ned!
Nedbøi dig, Himmel, knæl, o Jord, tilbed!
Lovet være den Evige! den Almægtige! den Alvise!
Lovet være den Hellige! den Retfærdige! den Algode!
Halleluja! vor Skaber!
Vor Dommer!
Vor Fader!
Halleluja!

    Saa nynner alle Støvets Melodier,
Saa synger Lysets Hær,
Saa toner alle Himles Harmonier:
Halleluja du er!

    Og Havets Brusen, Lyn, og Storm, og Torden
Basuner over Jorden:
Du er!

    Dig jubler alle Kloders Myriader
I Sphærers Harmonie!
Dig, Skaber, dig o Dommer, dig, vor Fader!
Dig prise vi.

    Høit, i Chor af Millioner,
Lyde vore Harpers Klang!
Toner alle Livets Toner!
Al Naturen være Sang!
Hav og Ild og Storm og Torden:
Sole, Stjerner, bryder ud!
Alt hvad Aande har paa Jorden,
Love Gud!

    Halleluja! vi ere!
Halleluja! du er, du var, og du skal være
Vor Gud!
</body>
</poem>

<poem id="baggesen2002092006">
<head>
   <title>Dannemarks Lovsang</title>
   <subtitle>1793</subtitle>
   <toctitle>Dannemarks Lovsang</toctitle>
   <indextitle>Dannemarks Lovsang</indextitle>
   <firstline>Vi love dig, Gud! i foreenede Chor</firstline>
   <notes>
      <note>Teksten følger <i>Samtlige Værker I</i> (1801), side 41-46.</note>
      <note>Tidligere udgivet som særtryk: <i>Lovsang paa Kongens Fødselsdag. Opført i Slotskirken den 3. Februar 1793</i> (1793).</note>
   </notes>
   <quality>korrektur1,kilde,side</quality>
</head>
<body>
    Vi love dig, Gud! i foreenede Chor.
Du gav os de fage,
De rolige Dage,
Hvis Grøde velsignes af Dan og af Nor!

    Du sendte din Engel til Rigerne ned!
Og Tillid og Tryghed og Orden og Fred
Opblomstred i Engelens Fied!
Gud! Dit er Riget og Magten og Æren
I Evighed!

    Fra de glade Tvillingriger
Rørte Hierters Tak opstiger;
Dan og Nor er Harmonie.
Thi, mens Splid og Raserie
Trindt om fierne Throner larme,
Trygt i Rolighedens Arme
hvile vi!

    Opstand, Kamp og Borgerkrig
Jorden rundt udbreder sig:

    Hevnens vilde Kiæmper vækkes!
Templer knuuses! Fængsler brækkes!
Alle Fredens Engle flye -
Graad og Blod i Strømme flyder!
Loven tier! Grumhed byder -
Ingen Redning! Intet Ly!

    Her, men her, i sikkre Hegne
Blomstrer Flid i Glædens Egne,
Smiler Fryd i Trygheds Skiød!
Gud! til dig vor Tak opstiger!
Kiærlig over vore Riger
Fredens Olie du giød!

    Henrykt prise vi dit Navn,
Fader! i din Godheds Favn!
Du, som Dannerkongens Hierte
Folkets Held og Hæder lærte!
See! du bød ham ligne dig
Ved at styre faderlig!

    Lydig hørte han dit Bud!
Borgerret i lige Skaaler,
Lys i Friheds fulde Straaler
Gik fra Thronen ud -
Mørket spredtes, Taagen svandt;
Kundskabs feire Dag oprandt!
Dagens Fader! Lysets Gud!
Dannerkongen lød dit Bud.

    Held os! Vold ei meer udsuer
Folkets Kierne, Landets Marv!
Dannerbonden henrykt skuer
Hegnet sin og sines Tarv!
Eiendom og Frihed iile
Til forarmte Trælles Stavn;
Frugtbar Flid og munter Hvile
Signe Dannerkongens Navn!

    Over Oceanets Huuler
Høit hans Faderstemme lød -
Og i Vestens Slavekuuler
Sorte Brødres Aag han brød!
Billedet, som Sekler skiændte,
Som Europas Vold miskiendte,
Gud! dit Billed hædred han!
Du, som bød ham dig at ligne,
Du velsigne
Christian!

    Led fremdeles ved din Haand
Dans og Nors Bestyrers Aand!
Vore Dages Held og Fred
Voxe! blomstre! vare ved!

    Gud! du bød! og Krigens Tordenthroner
Hæved sig! og bange Millioner
Sank i Trældoms Grav!
Gud! du bød! og trykte Nationer
Reiste sig! og blodbetyngte Kroner
Sank i Glemsels Hav!
Byd, o Gud! og Fred paa Jorden
Tryghed, Rolighed og Orden
Fiern og nær
Blomstrer overalt, som her!

    Vi prise dig, Gud! i foreenede Chor!<note>foreenede] foreende</note>
Du gav os de fage,
De rolige Dage!
Du signe hvert Rige, som Dan og Nor!
Almindelig Fred
Forkynde dit Forsyns opdagede Fied!

    Gud! Dit er Riget og Magten og Æren
I Evighed!
</body>
</poem>

<poem id="baggesen2002092007">
<head>
   <title>Hymne til Fornuften</title>
   <toctitle>Hymne til Fornuften</toctitle>
   <indextitle>Hymne til Fornuften</indextitle>
   <firstline>Du Menneskets Guddom, hvis himmelske Haand</firstline>
   <notes>
      <note>Teksten følger <i>Samtlige Værker I</i> (1801), side 47-51.</note>
      <note>Tidligere trykt i <i>Skandinavisk Museum</i> (1800), under titlen ,,Ode til Fornuften''.</note>
   </notes>
   <quality>korrektur1,kilde,side</quality>
</head>
<body>
    Du Menneskets Guddom, hvis himmelske Haand
Vor Art til Fuldkommenheds Throne fremleder,
Hvis Love kun Slaverne trodse med Haan,
Men Frihedens Helt med Adlyden tilbeder;
O du, som med seirende Scepter engang
Skal alt, overalt, uden Vexel, regjere!
Et Glimt af din Herlighed tænde min Sang,
At luttret dens Offer dig værdigt maa være!

    Du, Aandernes Nætter oplysende Sol,
Hvis Straaler Materiens Verdner fordunkle,
Mod hvilke de Perler, der krandse vor Pol,
Som Jorddiamanter mod Himmelens funkle!
I Lidelsers Skjød, i Lyksaligheds Favn,
For mig og den øverste Cherub den samme!
Hvem er du? hvor er du? hvad nævner dit Navn?
Kan Støvet dig fatte? kan Ordet dig stamme?

    Ukiendt af din Fiende, miskiendt af din Ven,
Lig Solenes Sol mellem Ætherens Kloder,
Du virker i Løn, uopdaget som den,
Du, alle Opdagelsers evige Moder!
Midpunktet for Fnuggets og Stjernernes Sving
Sig taber i Dybet af Skabningens Ørke;
Men du, som hver Tanke sig dreier omkring,
Du skiuler dit Væsen i Skaberens Mørke.

    Uendelig, aldrigudmaalelig stor,
Omfattende Kredsen af Verdeners Vrimle,
Og evig som den, paa hvis Vink de fremfoer,
Og hvirvlende tabtes i Himlenes Himle,
Du rummes i Draaben af Aandernes Hav,
I Menneskets Aand, som dig aldrig udgrunder -
O Tankernes Moder, og Tankernes Grav!
Dit eget og Tidens og Evigheds Under!

    Da Chaos udvælted' af Skaberens Haand,
Opfyldende Rummets og Tidernes Øde,
Nedsvævede du med Oplivelsens Aand,
Og Lysets og Tankernes Straaler frembrøde;
En høiere Skabning begyndte med dig,
I Rækken af Verdner og Aandernes Dage,
Hvor Middel og Øiemed favnede sig -
Forsvind, og den styrter i Chaos tilbage.

    Jeg saae dine Glimt mellem dræbende Lyn,
Jeg hørte din Lyd i Orkanernes Brusen;
Og Flammerne svandt i veiledende Syn,
Og Stormene flygted' i viftende Susen;
Jeg skuede selv i Fordærvelsens Gang
Din ledende Haand - og af stridige Dele,
Som trued' at knuse hinanden, fremsprang
Bestraalet af dig det harmoniske Hele.

    Fornuftens usporlige Gaade, Fornuft!
Alt Endeligts evig usynlige Øie!
Dig tændtes mit Offer, det blande sin Duft
Med Solhekatombernes Damp i det Høie!
Men bævende synker for Alterets Fod
Med stammende Læbe den blindede Muse;
Thi Duften nedsvæver dens Stirren imod,
Og selv Hekatombernes Røge nedbruse!

    Og Offerets Flamme, som tunget opsteg,
Og hævede Hiertet paa luende Vinger,
For Dampens nedbølgede Hvirveler veg:
Den sluktes - og pludseligt Mulm mig omringer.
Forgiæves fremvanker i Natten mit Fied,
Forgiæves henfamle de zittrende Hænder;
Selv Alteret sank - og i Offerets Sted
Paa Randen af Svælget den Offrende brænder.
</body>
</poem>

<poem id="baggesen2002092201">
<head>
   <title>Andagtshymne</title>
   <toctitle>Andagtshymne</toctitle>
   <indextitle>Andagtshymne</indextitle>
   <firstline>Dig alt Levendes Væld, dig, Aandernes evige Kilde</firstline>
   <notes>
      <note>Teksten følger <i>Samtlige Værker I</i> (1801), side 52-56.</note>
   </notes>
   <quality>korrektur1,kilde,side</quality>
</head>
<body>
   Dig alt Levendes Væld, dig, Aandernes evige Kilde,
Verdeners aldrig udgranskede Grund, dig, Himlenes Udspring,
Dig, som utallige Chor lovsyngende hilse Jehova,
Tjen, Oromasdes, Gud, Dig, evige, store, den Samme!
Prise min stammende Sang i Naturens jublende Samklang!

    Stor i det Hele! saa stor, som i Alt, paa Grændsen af Intet!
Gradløs stor i din Dugs af et Græs nedrullende Perle!
Evig umaalelig stor i din Siriuskugle, som rastløs
Rundt om sin evig urokkede Grund i susende Hvirvlers
Trindtomstraalende Kredse de flammende Kloder omsvinger!
Stor i et Kryb, hvis Liv kun varer et Blun, og i Seraph,
Der fra Æonernes Top omskuer utalte Naturer,
Og, nær Ringen, den holdende Ring, høit over det Høie,
Uafseelige Led seer knyttet i Væsnernes Kiæde!
O! du, dit Alts, det ugrændsede Rums oplivende Fylde!
Tør og en Dødelig stamme din Lov, Navnløse! som Himlen
Selv ei nævner med Evigheds Ord? Naar vældig din Almagts
Urandsagede Dyb, som Havet en Aa, opsluger
Alle henbrusende Verdeners Hav, nedstirrer Seraphen,
Aandernes Øverste taus med bævende Gysen, og selv han,
Han, som min Tanke knap naaer, i din Storhed svimlende synker!
O! hvad formaaer da mit zittrende Støv? Kun at nynne sin Afmagt!
Gud! men at føle mig tabt i din Herligheds dybe Beundring
Hæver mig meer end al endelig Magt, og tilbedende Nedfald
For din omstraalede Fod, er mit Høimods stolteste Stigen!

    Gysen, uendelig meer end den jordiske Salighed, værd mig,
Himmelens Gysen omspænder min Aand, naar i Skovenes Templer
Tanken sig taber i dig! Ombuldret af Alpernes Tordner,
Høit paa Toppen af steilt optaarnede Field, og paa Randen
Af den brat i dybeste Mulm huultbrusende Afgrund,
Griber usynlig din Haand mit i Fryd hensvimlende Hierte!
O! hvor forsvinder deri hver sandselig Lyst! hvor ophøiet
Tændes af Himmelens Ild hver Følelse! Skaber! her staaer jeg
Tabt paa et Fnug af dit Alt, og oprækker til dig mine Hænder:
Vil du, Algode! engang, naar mit Jordiske smuldrer, opholde
Denne tilbedende Deel af mit Jeg, som troer dig, og haaber......
Herre! du vil! Din Villie skeer, i mig, som i Himlen!
Du, du lever i denne min Bøn! Du bød, og min Siæl bad
Liv og Udødelighed! Døe Død! men i Gravenes Taushed,
Dybt i det døveste Mulm, hvor Thummimerne tie, hvor Urims
Stemmer ei trængte sig ind, hvor de hellige Lamper om Altret
Slukkes, og Alteret sank, og den Bog, din Evighed opslog,
Solmillionernes, lukt henrullede - funkler din Ildorms
Dig gienstraalende Glimt. Forgaaer og Jorden og Himlen,
Styrtes i Chaos tilbage mit Støv, og den synlige Skabning,
Slukkes dog aldrig, o Gud! den Gnist, som din evige Godhed
Tændte til Bøn i Tilbederens Haab, som lyder, og troer dig.
</body>
</poem>
</content>
</section>

<section level="1">
<head>
   <toctitle>Oder</toctitle>
</head>
<content>

<poem id="baggesen2002092202">
<head>
   <title>Hellebeks Harpe</title>
   <subtitle>Sapphisk Ode til Ernst, Greve af Schimmelmann</subtitle>
   <toctitle>Hellebeks Harpe</toctitle>
   <indextitle>Hellebeks Harpe</indextitle>
   <firstline>Schimmelmann, din Lyra jeg fandt (o Held mig!)</firstline>
   <notes>
      <note>Teksten følger <i>Samtlige Værker I</i> (1801), side 59-61.</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- u - - - u u - u - _u</metrik></wrap>
    <wrap><metrik>- u - - - u u - u - _u</metrik></wrap>
    <wrap><metrik>- u - - - u u - u - _u</metrik></wrap>
    <wrap><metrik>_ _ _ _ _ _ - u u - _u</metrik></wrap>

Schimmelmann, din Lyra jeg fandt (o Held mig!)
Skiult i Løv, nedfalden af <i>Helas</i> Steeneeg,
Hvor du Selv ophængte den, da du paatog
                                                   <i>Danias</i> Forsorg.

<i>Solon</i> lig, som, født til <i>Homers</i> og <i>Maros</i>
Mellemrang, opofred den anden Laurgreen
Patriothøimodigen for den første
                                                   Borgernes Eegkrands:

See han borthang Lyren, og fulgte <i>Pallas</i>
Uden Klang, tausskridende hen, hvor Viisdoms
Raad, og Retfærd fordredes, og din Redning,
                                                   Synkende <i>Cecrops!</i>

Saa min Helt (jeg saae det, o troe mig, Fremtid!)
Rundt omsmilt, gudvinket, i Musers Chordands,
Krandsen nær, høit kaldet af selv' <i>Apollon</i>,
                                                   Sled af Gudinders

Favn sig løs, manddommeligstolt, med Høimods
Hele Kraft undvigende Himlens Troldom!
<i>Dannemark!</i> dig, dig han kun saae! <i>Herakles</i>
                                                   Vinked <i>Arete</i>.

Lyren flux ophængt, mens en Taare smilrandt
Iilte bort Halvguden; i Lyrens Sted han
Axled Statssølvaaget, og hialp med <i>Bernstorff</i>
                                                   <i>Frederiks</i> Fredsskib

Giennem Jordskiælvsvælg, mens Europa rundtom
Stat paa Stat nedhvirvledes i din Malstrøm,
Friheds Syndflodhav! Men fra Helas Eeg faldt
                                                   Lyren, og sukked.

Jeg den fandt, dugrostet hver Streng, dens Tvehorn
Løvomsnoet, muldfugtet, endnu dog klangfuld!
<i>Schimmelmann!</i> misund mig den ei! Min Andagts
                                                   Helligste Høisang,

Dydens Priis, Retfærdigheds Lov, Naturens
Høie Fryd, blot himmelske Nyn, min Midnats
Stille, høitidsfuldeste <i>Hellig! Hellig!</i>
                                                   Skal den ledsage.
</body>
</poem>

<poem id="baggesen1801a0">
<head>
   <title>Primula</title>
   <subtitle>1780</subtitle>
   <toctitle>Primula</toctitle>
   <indextitle>Primula</indextitle>
   <firstline>Er jeg rolig, er jeg bange</firstline>
   <notes>
      <note>Teksten følger <i>Samtlige Værker I</i> (1801), side 62-63.</note>
      <note>Tidligere trykt i Iversens <i>Samling af Poesier. Nytaarsgave</i> (1783), under titlen ,,Til Henriette''.</note>
   </notes>
   <quality>korrektur1,kilde,side</quality>
</head>
<body>
    Er jeg rolig, er jeg bange,
Glad, i Selskab, eller eene,
Lyde kun om dig allene,
Hulde Pige, mine Sange.
Amor lærer mig de rette
Toner om min Henriette.

    I en Kreds af muntre Frænder
Om et Bord, hvor Evan dandser
Mellem Bægre, mens han krandser
Dem med druesprængte Hænder,
Sees min Muse dig at flette
Myrthekrandse, Henriette.

    Sidder jeg i Maanens stille
Lund, hvor Nattergales Klukke
Blande sig med Skovens Sukke,
Medens mine Taarer trille;
Veemod nynner i den lette
Harpes Zittren Henriette.

    Strækker Døden mod din unge
Sanger sine kolde Hænder;
Og det Hierte, som nu brænder,
Brister iisnet ved det tunge
Slag - mit sidste Suk i dette
Sidste Blun er Henriette.
</body>
</poem>

<poem id="baggesen2002092203">
<head>
   <title>Til Døden</title>
   <toctitle>Til Døden</toctitle>
   <indextitle>Til Døden</indextitle>
   <firstline>I Livets Torden-Nat, hvor alt omhyller</firstline>
   <notes>
      <note>Teksten følger <i>Samtlige Værker I</i> (1801), side 64-66.</note>
   </notes>
   <quality>korrektur1,kilde,side</quality>
</head>
<body>
    I Livets Torden-Nat, hvor alt omhyller
Min bange Siel med Taushed, Skræk og Mørk,
O længselønskte Død! kun du fortryller,
Kun du mig smiler i min Smertes Ørk!

    Som mellem sorte Skyer Tordnens Flamme
Fremblinkende med blege Morder-Smiil
Den nøgne Gran paa Klippen sees at ramme,
Saa ramme mig, o Død, din sikre Piil!

    Sit sidste Saar den bringe dette Hierte,
Som bløder alt af tusind dybe Saar!
O, dette blot vil ende hines Smerte
Min Qval, o Død, med Livet først forgaaer.

    Kiærkomment skal dit Slag mit Hierte være,
Som Peleidens Sværd var Philoktet.
Vi Avindskiold mod Livet begge bære;
Vi hade begge Lysets Majestet.

    Men vee mig! mellem Helveds sorte Floder,
I Lysets Egn, i Støvets mørke Dal,
Har ingen Gud, har ingen Støvets Broder,
Har ingen Dæmon Medynk med min Qval.

    Forgieves jeg udstrækker mine Hænder,
Omsonst, o Død! mit Raab fremkalder dig;
Omsonst kun efter dig mit Hierte brænder;
Du hører ei mit længselfulde Skrig.

    Saa flygted bort af Ariadnes Arme
Tyrannen Theseus; grusom meer end kiæk,
Han, døvet mellem Krigsbasuners Larme,
Ei skiøtted den Fortvivltes vilde Skræk.

    Omsonst hun iler over spidse Stene;
Forgieves mattes hendes svage Fod;
Omsonst hun mellem nøgne Klipper, eene,
Forvildet løber Havets Favn imod:

    O Theseus! skynd dig i min Arm tilbage!
O Theseus! hør din Ariadnes Skrig!
O! hør din Ariadnes ømme Klage!
O! Theseus! Theseus! kan du flygte mig?

    Den ulyksalige! Nu svulme Bobler,
Nu bløde Rifter i den spæde Fod.
Omsonst! Tyrannen medynksløs fordobler
De Skridt, hvis Spor hun farver med sit Blod.
</body>
</poem>

<poem id="baggesen2002092204">
<head>
   <title>Digtertryghed</title>
   <toctitle>Digtertryghed</toctitle>
   <indextitle>Digtertryghed</indextitle>
   <firstline>Den, hvis Samvittighed Dyder omgiærde</firstline>
   <notes>
      <note>Teksten følger <i>Samtlige Værker I</i> (1801), side 67-68.</note>
      <note>Tidligere trykt i Ribers <i>Samling af Poesier</i> (1785), under titlen ,,Efter Horaz''.</note>
   </notes>
   <quality>korrektur1,kilde,side</quality>
</head>
<body>
    Den, hvis Samvittighed Dyder omgiærde,
Aldrig til Vaaben og ulmiske Sværde
Trænger; hans fredsomme Gjørtel ei taaler
                                                 Ladte Pistoler.

    Enten han vandrer i Lydiens Heeder,
Truet af Løver, blandt Dragernes Reeder;
Eller hvor Troldene koglende værge
                                                 Finniens Bierge.

    Væbnet med Dydens de himmelske Vaaben,
Hører han rolig Huronernes Raaben
Midt i det Land, hvor med tordnende Sluser
                                                 Njagara bruser.

    Mig, mens jeg syngende dig, min Veninde!
Drukken af Elskov, omvanked' i Blinde,
Mødt' ubevæbnet en Ulv; men den frygted'
                                                 Musen, og flygted;

    Skiønt et Uhyre, saa farligt som hine,
Skovene nære ved Bredden af Dvine.
Sielden i Løvernes sandige Rige
                                                 Saae man dets Lige!

    Sæt mig, hvor Sommeren aldrig opliver,
Hvor ubevandret en Ørken omgiver
Biørnenes Field, fra hvis evige Huler
                                                 Boreas kuler!

    Sæt mig, hvor Solens nedfaldende Luer
Evig forbrænder ufrugtbare Tuer!
Der skal jeg dog et Elysium finde
                                                 Hos min Veninde!
</body>
</poem>

<poem id="baggesen2002092205">
<head>
   <title>Horaz og Lydia</title>
   <toctitle>Horaz og Lydia</toctitle>
   <indextitle>Horaz og Lydia</indextitle>
   <firstline>Før, naar jeg tryllet ved dit Bryst</firstline>
   <notes>
      <note>Teksten følger <i>Samtlige Værker I</i> (1801), side 69-72.</note>
      <note>Tidligere trykt i:<br/>- <i>Minerva</i> (august 1785).<br/>- <i>Ungdomsarbeider</i> (1791), med undertitlen ,,Efter Horaz''.</note>
   </notes>
   <quality>korrektur1,kilde,side</quality>
</head>
<body>
<center><nonum><sc>Han</sc></nonum></center>
    Før, naar jeg tryllet ved dit Bryst
Dig, Falske, hørte kielent sige,
At mine Kys var Nektar, uden Lige,
Og eene jeg var al din Lyst;
Jeg i din Favn da tænkte med Foragt
Paa Persiens Despot, og al hans Magt.

<center><nonum><sc>Hun</sc></nonum></center>
    Før, naar din Mund kun aabned sig,
For mig med Amors egne Kys at sige,
Jeg var din evig elskte beste Pige,
Selv ingen Venus lignte mig;
Stolt af min Elskers hele Kiærlighed
Jeg selv paa Roms Gudinde skued ned.

<center><nonum><sc>Han</sc></nonum></center>
    For Cloe slaaer nu dette Bryst;
Nu lærer hun mig at foragte Throner,
Naar jeg ved hendes Stemmes søde Toner
Hensmelter i elysisk Lyst.
Med Glæde jeg modtager Dødens Slag,
Naar det min Cloe kiøber kun en Dag.

<center><nonum><sc>Hun</sc></nonum></center>
    For Cephalus jeg brænder nu,
Kun ham jeg ønsker, ham min Længsel favner;
Jeg paa hans Skiød engang dig aldrig savner;
Han ligner Amor meer end du.
Tre Gange døer jeg glad, naar ved min Død
Jeg ham kun giør en Time dobbelt sød!

<center><nonum><sc>Han</sc></nonum></center>
    Men, om min Kiærlighed paa nye
Med fulde Flammer atter kom tilbage,
Hvis, for dig, uophørlig at behage,
Jeg evig vilde Cloe flye?
Hvis jeg med tusind Kysse sletted ud,
O skiønne Lydia! mit Elskovsbrud?

<center><nonum><sc>Hun</sc></nonum></center>
    Skiøndt Cephalus er Solen lig,
Naar den gaaer ned bag Tibrens gyldne Bredde;
Skiøndt du, Horaz, er let, som Vind, til Vrede,
Og Havets Smiil i Falskhed lig;
Jeg leve vil med dig, og paa dit Skjød
Skal Døden selv din Elskte vorde sød!
</body>
</poem>

<poem id="baggesen2002092206">
<head>
   <title>Erato</title>
   <toctitle>Erato</toctitle>
   <indextitle>Erato</indextitle>
   <firstline>Langt fra det støiende Bulder af Vinens</firstline>
   <notes>
      <note>Teksten følger <i>Samtlige Værker I</i> (1801), side 73-75.</note>
      <note>Tidligere trykt i Iversens <i>Samling af Poesier. Nytaarsgave</i> (1783), under titlen ,,Ode til Venus''.</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- u u - u u - u u - _u</metrik></wrap>
    <wrap><metrik>- u u - u u - u u - _u</metrik></wrap>
    <wrap><metrik>- u u - u u - u u - _u</metrik></wrap>
                        <wrap><metrik>- u u - _u</metrik></wrap>

    Langt fra det støiende Bulder af Vinens
Rasende Glæder, urørt af Bacchantens
Rusende Lyster og vilde Begeistring,
                                              Synger min Muse.

    Medens de rave med svingede Thyrser
Opad til Fjelds, og de mylrende Klipper
Vildt Dithyramber gienskingre, hun sidder
                                              Eensom i Dalen,

    Mellem hvis Blomster sig bugtende slynger
Bækkens Krystal, i hvis glimtende Rislen
Cynthia zittrer; og nynner mit Hiertes
                                              Salige Veemod.

    Flye mig, o Satyr! o flyer mig, I Fauner!
Skiul dig blandt Klipper, berusede Sanger!
Ekko af ,,Evan! o! Evan!'' sig tabe
                                              Langt fra mit Alter,

    Helliget Elskov, i Bøgenes stille
Bævende Skygger, omskimret af Lunas
Smilende Straaler, i Skierm af min Sanglunds
                                              Hvelvede Løvsal.

    Skovenes Sappho, kun du, Philomele!
Nærme dig! Fløitende Klukke ledsage
Citherens Strenge, mens Eratos Toner
                                              Tolke min Længsel!

    Hør hendes Sang, Amathusia! hør den
Vingede Gud! og I Grazier! lytter
Leired' usynlig' omkring mig! Jeg priser,
                                              Helliget Eder,

    Cyprias tryllende Belte, Chariters
Svævende Dands, og, o Amor! dit Koggers
Fylde, de nektarinddyppede Piles
                                              Kildrende Smerte.
</body>
</poem>

<poem id="baggesen2002092301">
<head>
   <title>Til Pram</title>
   <toctitle>Til Pram</toctitle>
   <indextitle>Til Pram</indextitle>
   <firstline>O du, hvis muntre Smil, da jeg den første Gang</firstline>
   <notes>
      <note>Teksten følger <i>Samtlige Værker I</i> (1801), side 76-79.</note>
      <note>Tidligere trykt i Iversens <i>Samling af Poesier. Nytaarsgave</i> (1783), under titlen ,,Efter Horazes I. 1. Til min Ven *...''.</note>
   </notes>
   <quality>korrektur1,kilde,side</quality>
</head>
<body>
    O du, hvis muntre Smil, da jeg den første Gang
Dig saae, din hele Siæls Uskyldighed mig malte;
Hvis uforstilte Sprog Oprigtighed mig talte;
Og fra det Øieblik at elske dig mig tvang!

    Der gives de, som troe sig høit paa Lykkens Tind,
Naar Pøblen blendende, paa Folkets Samlingssteder,
Af Dyr til Mennesker omdanned af en Skræder,
De vinde Prisen i den Kunst at giøre Vind.

    Lig Bier sværme de med Surren rundt omkring
Fra hin til denne Blomst i Kongestadens Have,
Velrustede med den misundelige Gave,
At more hin med Fias, og den med ingen Ting.

    Der findes andre, som det eene Held attraae,
Paa Rangens Trappe høit fra Trin til Trin at stige;
Og som da troe sig først fuldkommen lykkelige,
Naar de det hvide Baand omskifte med det blaa.

    Af al Fornøielse hin synes Jagten best;
Han glemmer over den sin unge kielne Kone,
Og giennem Skov og Krat, ved Hornets vilde Tone
Fortryllet, Hiort og Hind forfølger paa sin Hest.

    Trompetens raske Lyd en andens Siæl til Kamp<note>Kamp] Kamp,</note>
Opflammer; Fiender maae for Heltens Arme vige;
Lad Mødre længe nok forbande grumme Krige!
Ham fryder eene Mord og Skrig og Brag og Damp.

    Hin Seiler, som sit Skib nu synkefærdigt seer,
Blandt blinde Skiær, med Suk; Kun Farer er paa Vandet;
Hvor lykkelig er den, som har sit Brød paa Landet!
Fortømrer det igien af graadig Lyst til Meer.

    En anden elsker Mag, og finder største Lyst
I sine Fædres Jord med egne Dyr at pløie;
Han paa det vilde Hav ei vovede sin Trøie
For Vinding af hver Skat fra Perus gyldne Kyst.

    Hin drikker til sin Sang, og synger til sit Glas,
Adskildt fra Hoben i Dryaders lette Dandse,
Kront af Apollo selv med Pieriders Krandse,
Som vor Anakreon; blandt disse var Horaz.

    Der nogle været har, og gives vel endnu,
Hvis Ønskers Krone var, i glade Favnetage
At dandse Livet hen med en elskværdig Mage,
Som hin Elisa, <i>Pram!</i> og iblandt dem er du.

    Men jeg, jeg kiender dem, hvis Siæle drømmer ei
Lyksaligere Lod, end Himlens næste Gave:
En Ven, en dydig, viis, og munter Ven at have;
En Ven, som du, min <i>Pram!</i> og iblandt dem er jeg.

    O! maatte jeg engang dig trykke til mit Bryst!
O vilde du, mit Raad, min Trøst, min Leder være!
Mit Ønske skulde meer af Skiæbnen ei begiære,
Og kun Horaz og du da tolkede min Lyst.
</body>
</poem>

<poem id="baggesen2002092302">
<head>
   <title>Hymenæe</title>
   <toctitle>Hymenæe</toctitle>
   <indextitle>Hymenæe</indextitle>
   <firstline>O! hvilken Følelse strømmer i dette Bryst!</firstline>
   <notes>
      <note>Teksten følger <i>Samtlige Værker I</i> (1801), side 80-81.</note>
      <note>Tidligere trykt i Iversens <i>Samling af Poesier. Nytaarsgave</i> (1784), under titlen ,,Ode paa den 14de Maji 1783''.</note>
   </notes>
   <quality>korrektur1,kilde,side</quality>
</head>
<body>
    O! hvilken Følelse strømmer i dette Bryst!
Løftes mit Væsen fra Støvet til Himmelen?
Hvorfra den hellige Flamme, som festlig
                                                Hæver mit Hierte?

    Skuffer en Drøm mig? et tryllende Skyggeværk?
Hører jeg ikke gienlydende Himles Lov?
Hører jeg ikke den skinnende Cherubs
                                                Salige Toner?

    Himmelen aabner sig! giennem de blindende
Straaler, giennem utallige Soles Ild
Seer jeg (hvad styrker mit Øie?) din Throne
                                                Lysenes Konge!

    Ordene døe paa de studsende, bævende
Læber; hvi svæve de lyse, de glimrende
Skarer omkring mig? Kan skues i Støvet
                                                Aandernes Syner?

    Svøbt i Fortryllelser, ned fra den Helliges
Aabnede Himmel, omringt af de vingede
Harper, modtaget af vaagnende Jubelchor,
                                                Svæver til Jorden

    Morgenens høitidbebudende Straaledands;
Venskab den følger, og Dyd, og den lønnende
Kiærlighed. Hvem vil I Himmelske bringe
                                                Himlenes Fylde?

    Held mig Lyksalige! Kiærlig omslyngede
Seer jeg min Ven og Veninde for Alteret.
Dagen nedsynker; de zittre; nu knæle de
                                                Kronte med Krandsen.
</body>
</poem>

<poem id="baggesen2002092501">
<head>
   <title>Til Musen</title>
   <toctitle>Til Musen</toctitle>
   <indextitle>Til Musen</indextitle>
   <firstline>Mig, som en Ven af den rolige Muse</firstline>
   <notes>
      <note>Teksten følger <i>Samtlige Værker I</i> (1801), side 82-85.</note>
      <note>Tidligere trykt i:<br/>- Iversens <i>Samling af Poesier. Nytaarsgave</i> (1784), under titlen ,,Ode til Musen efter Horaz's 1ste Bogs 26de Ode''.<br/>- <i>Ungdomsarbeider</i> (1791), under titlen ,,Digterviise. Efter Horaz''.</note>
   </notes>
   <quality>korrektur1,kilde,side</quality>
</head>
<body>
    Mig, som en Ven af den rolige Muse,
Flyer I vanhellige, Kummer og Frygt!
Bort til de Hiem, som Unøisomhed huse;
Flygter til Hoffer! Lad mig leve trygt!

    Mig, som en Yndling af stille Gudinder,
Rører ei Rygtet om Britternes Krig;
Gratier, Amor, Cythere, Dorinder,
Og min Semire berolige mig.

    Lad et par tusinde Spanier flyve
Op fra Minorca til Himmels med et!
Bryder vel mig hvad Aviserne lyve,
Tydskens Journal, og de Franskes Gazet?

    Flaccuses Oder, Anacreons Viser,
Wielands og Wessels velsignede Spas,
Tryller min Aand, og jeg synger og priser
Glædernes Guddom, og tømmer mit Glas.

    Hvad kommer det mig vel ved om Marocco,
Tunis og Tripolis ruste sig ud?
Om Moscovit sætter Tyrk i Barocco?
Britterne skyde med Flesk eller Krud?

    Enten den store Chinesiske Keiser
Gir Audienz Klokken fem eller ni?
Enten hans Hellighed cognito reiser,
Eller incognito, rager ei mig.

    Jeg, som en Yndling af kielne Gudinder,
Andreslags Ting maae bekymre mig om:
Krandsen, Apollo mit Hoved omvinder,
Henter jeg ei fra Paris eller Rom.

    Men du horaziske hellige <i>Muse</i>,
Du, som omsvæver den yndige Dal,
Mellem hvis Blomster Zephirerne suse;
Speilende dig i en Bæk af Krystal:

    Digteres Dronning, du Sangenes Moder!
Smil til en Bøn af din dristige Skjald:
Lær ham paa Vinger af Grækernes Oder
Flugten mod Himlen! beskyt ham mod Fald!

    Lær ham i Nynnen af Gratiers Sukke
Kielent, med Veemodens bævende Lyd,
Blødende Hierter den Vellyst at klukke,
Himlen dem giemmer i lidende Dyd!

    Uden du, søde Gudinde! hans Tunge
Løsner, og nærer Begeistringens Ild,
Strængene slappes, de bæve, de runge;
Sangen blir falsk, og barbarisk, og vild.

    Men, naar du stemmer til smeltende Toner
Læbens og Harpens forenede Klang,
Krandser ham Phoebus, og Dans Millioner
Høre med lyttende Vellyst hans Sang.
</body>
</poem>

<poem id="baggesen2002092502">
<head>
   <title>Tidsfordriv</title>
   <toctitle>Tidsfordriv</toctitle>
   <indextitle>Tidsfordriv</indextitle>
   <firstline>Naar Solen vækker mig til Dagens Sysler</firstline>
   <notes>
      <note>Teksten følger <i>Samtlige Værker I</i> (1801), side 86-88.</note>
   </notes>
   <quality>korrektur1,kilde,side</quality>
</head>
<body>
    Naar Solen vækker mig til Dagens Sysler,
Naar upaaklædt jeg sidder ved mit Bord,
Og mellem gamle Folianter nysler,
Og tømmer deres Viisdom, som man troer;

    Naar, med Donat og Fibelbret i Haanden,
Jeg sidder mellem haabefulde to,
Og ikke sielden, ivrigen i Aanden,
Giør Salomon af Klaus, som nogle troe;

    Naar midt i Musers Tempel, med en Mine,
Sig Kato selv ei skulde skammet ved,
Blandt Phoebi Børn jeg synes Mening pine
Af Ord, som min Decanus standser ved -

    Naar stundom mellem stive Cavallerer,
Blandt Damer ved en gunstig Herres Bord,
Jeg allerydmygst vittig amuserer
Den naadige Forsamling, som man troer -

    Naar paa min vante Plads i Høresalen
Jeg stirrer paa Cathedrets Clinias
Og lytter, troer han, som paa Nattergalen
Til hans pedantisk declamerte Fjas -

    Naar mellem Hvisken, Hosten, Støien, Grinen,
Paa Whigs Concert jeg een og anden Gang
Beundrer Torrys Greb paa Fiolinen,<note>Fiolinen,] Fiolinen.</note>
Og smelter, som man troer, ved Lollis Sang -

    Naar ikke blot til Lyst jeg paa Parterre<note>Parterre] Paterre.</note>
Maa grædende Crispin, som Doctor, see;
Og Odins Søn, og Thor, den gamle Herre,
Hvor nødig jeg end vilde det, belee -

    Hvor vilde da Kiedsommeligheds Pine
Mig giøre Tidens Gang utaalelig!
Hvis jeg ei tænkte kun paa dig, <i>Seline!</i>
Hvis overalt min Siel var ei hos dig.
</body>
</poem>

<poem id="baggesen2002092503">
<head>
   <title>Til Helgesen</title>
   <toctitle>Til Helgesen</toctitle>
   <indextitle>Til Helgesen</indextitle>
   <firstline>Et Blun forsvandt, o Ven, den Tid, som hidtil skabte</firstline>
   <notes>
      <note>Teksten følger <i>Samtlige Værker I</i> (1801), side 89-91.</note>
      <note>Tidligere trykt i Iversens <i>Samling af Poesier. Nytaarsgave</i> (1784), under titlen ,,Til Hr. H*** da han foer ud paa Havet''.</note>
      <note>,,Digtet er skrevet til en ung norsk Skibskapitain Olaf Helgesen, hvis Bekjendtskab Baggesen havde gjort i Efteraaret 1783 under et Besøg hos sine Forældre i Korsør, hvor Helgesen dengang laae med sit Skib i Havnen.'' (A. Arlaud).</note>
   </notes>
   <quality>korrektur1,kilde,side</quality>
</head>
<body>
    Et Blun forsvandt, o Ven, den Tid, som hidtil skabte
Mit Valhal i din Favn!
Ak! hvor er Trøst? Kun Skræk, at jeg den evig tabte,
Omlyner Glædens Savn!

    Flye Morderstraale, flye til Nastrond, som udsendte
Dig for at martre mig!
Antænd ei dette Bryst, hvor Mod til Qvaler brændte
Høit, før jeg følte dig!

    Men nærm dig venlige, den lyse Himmels Datter,
Mit Livs Gudinde, Haab!
Som skaber Dag af Nat, og tidt til munter Latter
Forvandler bange Raab;

    Bemægt dig dette Bryst, og i mit knuste Hierte
Din Balsams Lindring gyd;
At blot et Øieblik det døve maa sin Smerte
Med Harpens høie Lyd!

    O! hvi forbydes mig, hvad nu kun Held jeg føler,
Min Ven, at følge dig!
Til Jordens Ender hen, hvor Midgardsormen brøler
I vilde Stormes Skrig?

    O! glad jeg skulde staae ved Masten, ved din Side,
Og fast omfavne dig,
Ei skulde Bølgers Slag, ei skulde Stormen slide
Min <i>Helgesen</i> fra mig.

    Mit Venskab skulde høit min Siel med Mod opflamme,
Og mandige min Arm
Til at beskytte dig mod alt, som kunde ramme
Din Norske Helte-Barm.

    Og traf os Skiebnens Slag, jeg Vellyst skulde smage
Ved dog at døe med dig.
Mig røves denne Trøst; dog har jeg een tilbage,
Er du kun lykkelig.

    Min Sang skal følge dig igiennem Storm og Torden
Og Brag, og Hvirvlers Skrig,
Hvor Dybets Bølger høit, som Dovrerne paa Jorden
Mod Himlen taarne sig!

    Naar Skyen brøler huult, og naar Orkanen bruser
I styrtende Dravat,
Naar Nattens røde Lyn blandt sorte Storme suser
Igiennem Dybets Nat;

    Da skal min Genius staae hielpsom ved din Side,
Og Musen skierme dig,
At giennem Oceanets Bølger du maa glide
Did, hvor du ønsker dig.
</body>
</poem>

<poem id="baggesen2002092504">
<head>
   <title>Selvindbydelse</title>
   <toctitle>Selvindbydelse</toctitle>
   <indextitle>Selvindbydelse</indextitle>
   <firstline>Du seer hvor grimt den kolde Stormens Gud</firstline>
   <notes>
      <note>Teksten følger <i>Samtlige Værker I</i> (1801), side 92-93.</note>
      <note>Tidligere trykt i:<br/>- Iversens <i>Samling af Poesier. Nytaarsgave</i> (1784), under titlen ,,Til Hr. A*****. Efter Horaz''.<br/>- <i>Ungdomsarbeider</i> (1791), under titlen ,,Selvindbydelse. Efter Horaz''.</note>
   </notes>
   <quality>korrektur1,kilde,side</quality>
</head>
<body>
    Du seer hvor grimt den kolde Stormens Gud
Har dannet om vor Jord;
Alt Spor af Liv er slettet ud;
Naturens blege Liig er klædt i Flor.
Vor Frues, og Sanct Peters Spiire throner
I Skyen, som to Keridoner.

    Naar Solen, efter et Besøg saa kort,
Gaaer bag ved Kiøge ned,
Lig Nattens Rammond, hvid og sort,
Vort runde Taarn man seer og gyser ved.
Usikkre Fod, imens du frygtsom stirrer,<note>stirrer] stirrrr</note>
Paa glatte Kannikstræde svirrer.

    Hist krandse sorte Træer hvide Vold;
Paa Sneen, som Sokrat
I Tanker fordum, stiv og kold,
Staaer ubevægelig en lang Soldat;
Og hist i glatte Skøite rask forfølger
En Pog en anden Pog paa frosne Bølger.

    Spar ei dit Brænde, fyr i Ovnen brav!
Giør Stuen dygtig varm!
Tag Punsebollen frem, og lav
Din Ven en Drik, som hede kan hans Barm!
Fyld Glasset, og lad Boreas derude
Saa meget, som han gider, tude!

    Det øvrige lad Himlen sørge for,
Som tæmmer Storm og Hav;
Som giør, at Purken dristig gaaer
Paa Skøite der, hvor Helten fandt sin Grav.
Lad Punsen tøe vor Krop og drukne Sorgen,
Og Skiebnen raade for i Morgen!
</body>
</poem>

<poem id="baggesen2001060803">
<head>
   <title>Digterdrømmen</title>
   <toctitle>Digterdrømmen</toctitle>
   <indextitle>Digterdrømmen</indextitle>
   <firstline>Den eensomme Skov</firstline>
   <notes>
      <note>Teksten følger <i>Samtlige Værker I</i> (1801), side 94-99.</note>
      <note>Tidligere trykt i:<br/>- Iversens <i>Samling af Poesier. Nytaarsgave</i> (1783), under titlen ,,Den sovende Zemire eller Synet''.<br/>- <i>Ungdomsarbeider</i> (1791), under titlen<xref poem="baggesen2002122401"/>.</note>
   </notes>
   <quality>korrektur1,kilde,side</quality>
</head>
<body>
    Den eensomme Skov
Gienlød af forelskede Toner;
Og Troskabs og Kiærligheds Lov,
Mens sødt, o <i>Semire!</i> du sov,
Omjubled Dryadernes Throner;
Hvor fiedrede <i>Sapphoers</i> Klager
Gienkaldte de bortfløine Mager.

    Jeg listede mig
Til Leiet i Skyggen af Bøgen;
Zephirerne boltrede sig
I Løv, da jeg nærmede mig:
,,O! røber mig ei ved jer Spøgen!''
Saa hvisked jeg til dem, og iilte
Did hvor min Tilbedede hvilte.

    Her stod jeg og saae;
Og ønskte, med smagtende Blikke,
Eet Kys kun, for strax at bortgaae.
Hvor skialv jeg! den Yndige laae,
Og slumred, og mærkte mig ikke.
Saa laae den homeriske Skiønne
For <i>Paris</i> engang i det Grønne.

    Da sukked' til dig,
Sødtsmilende <i>Venus!</i> din Sanger:
Tillad kun den yderste Flig
Blot eengang at kysses af mig;
Det er jo dog lidt jeg forlanger.
Og medens jeg kysser, Gudinde!
Hold styr paa de spøgende Vinde.

    Jeg bukked mig ned,
Og kyste kun Fligen, og bæved,
Af Frygt, at hun vaagned derved;
Thi Læben berørte det Sted,
Hvor Kiærligheds Himmel sig hæved.
Den Yndige vedblev at sove:
O torde jeg mere dog vove!

    Vellystige Nu!
Paa rødmende Lilie-Kinder
Min Mund sig nu hefted; men du,
Sødtsmilende! slumred endnu;
Og fyrig, og frit, uden Hinder
Jeg kyssed, og kyssed dig atter,
Du Himmelens yndigste Datter!

    Hist kom han: du seer
Letvingede Søn af <i>Cythere!</i>
Saa bad jeg, hvor passende her
Anbragtes en Piil eller fleer!
Naar pleied du langsom at være?
Lad ene mig Arme ei brænde;
Viis ogsaa din Magt over hende!

    Den spøgende Gud!
See, sagde han, der har du Pile,
Med Buen; skyd selv dem kun ud,
Og, hvor du vil, ramme dit Skud!
Jeg selv mig en smule maa hvile,
<i>Aglae</i> med Roser bedækked
Det Sted, hvor den Lille sig strækked.

    Lyksalige jeg!
Udbrød jeg, og Buen opspændte;
Og Pile paa Pile nu fløi.
Den Yndige mærkte det ei;
Men Kysse paa Læberne brændte,
Som vidnede sødt om den Flamme,
Jeg tændte, ved rigtig at ramme.

    Jeg sigted, og skiød,
Og spændte, og sigtede atter.
Hvor smilende, blussende, rød,
Hvor yndig, hvor kielen, og sød,
Laae Himlens uskyldige Datter!
Hun drømte, hun smilte, hun spøgte.
Hver Piil hendes Ynde forøgte.

    Men pludselig svandt
Den Yndige, Kogger og Bue;
Mens <i>Eos</i> af Havet oprandt,
I Ætherens østlige Kant,
Med tusindfold straalende Lue.
Forundret og frygtsom og ene
Jeg stod under qvidrende Grene.

    I glimrende Skye
Sank ned Harmoniernes Fader;
Ham fulgte Parnassets de ni
Gudinder, som dandsed forbi
Min Studsen i vexlende Rader.
De sang; og fortryllet, og bange,
Jeg hørte de himmelske Sange.

    Kom, sagde han, kom!
Tag her mod den <i>Lesbiske</i> Lire!
Den stemte til Hymner fra <i>Rom</i>
Min <i>Flaccus!</i> du stemme den om
Til Sang om den <i>danske Semire!</i>
Jeg vaagned af Fryd - men med Blunden
Var Synet og Liren forsvunden.
</body>
</poem>

<poem id="baggesen1801a2">
<head>
   <title>Idealia</title>
   <subtitle>1783</subtitle>
   <toctitle>Idealia</toctitle>
   <indextitle>Idealia</indextitle>
   <firstline>Skiøn og kielen, som Cythere</firstline>
   <notes>
      <note>Teksten følger <i>Samtlige Værker I</i> (1801), side 100-03.</note>
      <note>Tidligere trykt i:<br/>- Iversens <i>Samling af Poesier</i> (1785), under titlen ,,Lydia''.<br/>- <i>Ungdomsarbeider</i> (1791), også under titlen ,,Lydia''.</note>
   </notes>
   <quality>korrektur1,kilde,side</quality>
</head>
<body>
    Skiøn og kielen, som Cythere,
Hvid og mild, som Cynthia,
Rund, som Hebe, rank, som Here,
Er min Idealia.

    Ingen af de tre Chariter
Er i Ynde hende lig;
Alle Jordens Aphroditer
Falme, naar hun viser sig.

    Som en en Straale fra det Høie
I et Blik af Lysets Gud,
Munterhed i hendes Øie,
Liv og Vellyst spreder ud.

    Paa de hvide runde Kinder
Dydens Roser aabne sig;
Naar hun smiler, Kummer svinder
Morgenrødens Fiende lig.

    Elskovsguder rundt omkrandse
Hendes mørkebrune Haar;
Alle Gratierne dandse,
Om den Skiønne, hvor hun gaaer.

    Zefyr overgiven spøger
Med en Fold, nu hist nu her,
Som hver Yndighed forøger
Ved kun halv at skiule hver.

    Roser spire, hvor hun træder,
Under hendes skiønne Fod;
Taus Beundring, Held og Hæder
Ile hendes Skridt imod.

    Frækheds Satyr ærbar flygter,
Vover ei at see sig mæt;
Smigers lumske Slange frygter
Hendes lyse Majestæt.

    Hendes hulde Blik henriver
Selv den kolde Grublers Aand,
Lokker, og tilbagedriver
Lige stærk hver vovsom Haand.

    Hendes Fromhed, Vid og Ynde,
Smelter Sorgen hen i Fryd;
Ondskab blues ved at synde,
Naar den kiender hendes Dyd.

    Der hvor hendes Smil opliver,
Spilder Skiebnen al sin Harm.
Zembla, Zahra, Helved bliver
Paradiis i hendes Arm.

    Men en Mangel har min Pige,
Som det alt fordunkle vil:
Ak! den Uforlignelige
Drømmer neppe, jeg er til!
</body>
</poem>

<poem id="baggesen2002092505">
<head>
   <title>Elskovsjubel</title>
   <toctitle>Elskovsjubel</toctitle>
   <indextitle>Elskovsjubel</indextitle>
   <firstline>Lig en Tordenskye, naar til gyldne Høie</firstline>
   <notes>
      <note>Teksten følger <i>Samtlige Værker I</i> (1801), side 104-05.</note>
      <note>Tidligere trykt i <i>Minerva</i> (november 1785), under titlen ,,Jubel''.</note>
   </notes>
   <quality>korrektur1,kilde,side</quality>
</head>
<body>
    Lig en Tordenskye, naar til gyldne Høie
Phoebus atter leer,
Flye for evig Mørkhed fra mit Øie;
Ingen bitter Taare flyde meer!

    Intet stønnet Suk, ingen hylet Klage,
Ingen Sørgesang
Ekko bringe hulere tilbage,
Som naar før min Harpes Strænge klang!

    Thi hun elsker mig! triller, Philomeler!
Thi hun elsker mig!
Triller glade Toner! nu jeg deler
Skovens Fryd, ei meer ulykkelig.

    Smil til Dal og Skov atter, Morgenrøde,
Min <i>Seline</i> lig!
Glade Blik skal dine Straaler møde
Fra mit Øie; thi hun elsker mig!

    Iil mig, muntre Bæk, giennem Blomsterenge
Rislende forbi!
Jeg vil henrykt stemme Harpens Strænge
Til din Bølges klare Melodie.

    Viis mig, o Natur! alle dine Skatte
Hist i Lysets Hiem,
Her i Ormens Støv, og jeg skal fatte,
Favnet af min Elskte, føle dem.

    Min <i>Selines</i> Smil aabnede mit Øie
For din Herlighed.
Jubler med, I Skove, Dale, Høie!
See hun smiler! alting smiler med.
</body>
</poem>

<poem id="baggesen2002092506">
<head>
   <title>Til Venus</title>
   <toctitle>Til Venus</toctitle>
   <indextitle>Til Venus</indextitle>
   <firstline>Cyprens skiønne Herskerinde</firstline>
   <notes>
      <note>Teksten følger <i>Samtlige Værker I</i> (1801), side 106-09.</note>
      <note>Tidligere trykt i:<br/>- <i>Minerva</i> (november 1785).<br/>- <i>Ungdomsarbeider</i> (1791).</note>
   </notes>
   <quality>korrektur1,kilde,side</quality>
</head>
<body>
    Cyprens skiønne Herskerinde,
Elskovs mægtige Gudinde!
Min Seline kalder dig.
O! forlad i Dag Cythere!
Byt det bort for meget mere,
Som hos hende venter dig!

    Hendes Huus dig i det lille
Vil Olympen selv fremstille;
Kunst, Natur, og attisk Smag
Overalt dit Øie maler
Phantasiens Idealer
Under min Selines Tag.

    Vaarens sidste, skiønne Gave,
Rosen, staaer i hendes Have
Rød og hvid og frisk, som du.
Druen, som dig hiemme fryder,
Skienket af Seline byder
Nektar, mere sød endnu.

    I dit Paphos dunkle Gange
Blandes Nattergalers Sange
Sødt med Rislen af en Elv;
Aphrodite! men du glemmer
Dine Philomelers Stemmer,
Naar Seline synger selv.

    Vellyst lokker ikke mere
Paa dit duftende Cythere
End paa hendes Opholdsted;
Men i hendes Øie byder
Dronningen for alle Dyder
Faunen selv Beskedenhed.

    Værdigt Selskab og du finder;
Thi min Elskedes Veninder
Faaer du samled her at see.
Hver af dem er en Charite,
Hos en anden Aphrodite
Seer du dine hulde Tre.

    Intet, intet vil du savne!
Giv det alt Olympens Navne,
Saa blir det og Himlen eet.
Og foruden Speil, Gudinde!
Vil du dig fordoblet finde,
Naar du har Seline seet.

    Iil, Kronions skiønne Datter!
Kom med Elskov, Skiemt og Latter,
Kom med Amors hele Hær!
Ellers troer din Skjald, Gudinde!
At du frygter for at finde
Meer end dig i hende der.
</body>
</poem>

<poem id="baggesen2002092507">
<head>
   <title>Ved Herman Henrik Kønnemans Død</title>
   <toctitle>Ved H. H. Kønnemans Død</toctitle>
   <indextitle>Ved Herman Henrik Kønnemans Død</indextitle>
   <firstline>Jeg leies ei til Sang. Min Muse lyder</firstline>
   <notes>
      <note>Teksten følger <i>Samtlige Værker I</i> (1801), side 110-12.</note>
      <note>Tidligere trykt i Ribers <i>Samling af Poesier</i> (1785).</note>
      <note>,,Den her Besungne var en Søn af daværende Justitsraad og Justitssekretær i Høiesteret Hermann Henrik Køneman og Hustru Barbara Cathrine f. Schønheyder. Denne 'Viisdoms unge Helt,' som døde d. 12 Novbr. 1784, opnaaede ikkun en Alder af - 6 Aar og 12 Uger.'' (A. Arlaud)</note>
   </notes>
   <quality>korrektur1,kilde,side</quality>
</head>
<body>
    Jeg leies ei til Sang. Min Muse lyder
Ei Mecenaters og Patroners Bud;
For Guld den aldrig kalder Laster Dyder,
Og Jordens Røver Jordens Gud.

    Reen er min Cither. Aldrig klang dens Strænge
Ved Leilighed til Glimmerboblers Priis.
Den rige Daare segne! den skal hænge
Taus, uden Lyd om Statsforliis.

    Men ak! naar Dydens Søn forlader Jorden;
Naar Viisdoms unge Helt forlader den;
Da græder jeg og Harpens hule Torden
Forkynder, jeg har tabt en Ven.

    Ak! i sin Kommes lyse Morgenrøde
En Sol for dig, mit Fødeland, gik ned;
Du tabte, da min unge Chrichton døde,
Du, Danmark, tabte meest derved.

    Men du som kiender Sympathie, hvis Hierte
Som egen Qval fornemmer Brødres Skrig,
O! deel en Faders og en Moders Smerte
Ved en betroet Engels Liig;

    Og græd med mig, som Himlen gav den Lykke,
Hver Dag at see ham, Barn endnu, sin Sjæl
Med Ynglingens Fuldkommenheder smykke,
Til Fædres Fryd og Statens Vel!

    O! han er død! jeg saae hans Sjæl, og spaaede:
Du bliver døende Forældres Trøst;
Du bliver stor engang i <i>Fredriks</i> Naade,
Og elsket i hver Landsmands Bryst!

    Ak! han er død, den ædle, fromme, gode!
Vort Haab, vor Fryd er skiult i Gravens Skiød;
Nu hyler Sorgen der, hvor Glæden boede;
Skræk tordner der, hvor Jubler lød.

    Thi han er død, og kommer ei tilbage;
Forgieves er hans Moders vilde Skrig;
Forgieves er hans Faders ømme Klage;
Omsonst jeg græder ved hans Liig.

    Forgieves, qvalt i Taarer, min Camene
Den Trøst, hun mangler selv, her stammer ud:
Dig, Fader! trøster ingen Melpomene;
Dig, Moder! ingen uden Gud.

    <i>Han</i> vinkte! alt for skiøn til Støv, han ilte,
Og tog sin Yndling atter i sin Haand,
Reen som han sprang deraf - og Drengen smilte
Ved Vinket, og udgav sin Aand.
</body>
</poem>

<poem id="baggesen2002092508">
<head>
   <title>Til Balladebarden</title>
   <subtitle>Da han holdt op at qvæde</subtitle>
   <toctitle>Til Balladebarden</toctitle>
   <indextitle>Til Balladebarden</indextitle>
   <firstline>Til Pindi stjernekronte Top</firstline>
   <notes>
      <note>Teksten følger <i>Samtlige Værker I</i> (1801), side 113-18.</note>
      <note>Tidligere trykt i:<br/>- <i>Minerva</i> (juli 1785), under titlen ,,Hymne til Ballademesteren''.<br/>- <i>Ungdomsarbeider</i> (1791), under titlen ,,Jubelsang til Ballademesteren''.</note>
   </notes>
   <quality>korrektur1,kilde,side</quality>
</head>
<body>
    Til Pindi stjernekronte Top,
Til laurbærkrandsede Castale,
Skal Sangens Jubler hvirvles op
Fra Herthas blomsterklædte Dale!
Hør, Phoebus! deres høie Lyd,
Med Vellyst hører den, I Muser!
Thi min og alle Danskes Fryd
Fra Harpens gyldne Strenge bruser.

    Forjag hver mørk og rædsom Skye,
Apollo! fra dit lyse Sæde;
Al Sorg og Harm fra Pindus flye,
Og ingen Sanggudinde græde;
Men smile, som den Dag, hvorpaa
Til Jordens Lyst og Frankrigs Ære,
Man Verdens største Momus saae
Til Lyset bringes i <i>Voltaire!</i>

    Hver ædel Olding glæde sig
I vore gamle Trillingriger!
Hver Yngling fryde sig med mig!
Og smiler alle Nordens Piger!
Hver synge høit, paa sin Maneer,
I glade Triller og Rullader;
Thi see han qvæder ikke meer,
Som qvad de skottiske Ballader.

    Kast, o Calliope! dit Blik
Til hine gyselige Dage,
Da svøbt i Tordner de fremgik,
For danske Folk paa skotsk at plage;
Da de med Lurens Turlulu
De bedste Hierner grusomt brøde,
Som ei begreb, hvorlunde nu
De Qvæder qvad, nu Døden døde.

    Da flygted alle Muser bort,
Fra Codans skovbekrandste Bredde;
Og lukte hiemme Templets Port,
For sig mod Overfald at redde.
Thi rustet saae man her og der,
Opmuntret ved min Helts Exempel,
En skottisk-dansk Ballade Hær
At storme fræk mod Musers Tempel.

    Men Glæde fylder Skjaldens Bryst
Til høie Toners Harmonier;
Thi Hæren svandt, og, søde Lyst!
Alt længe nu dens Fyrste tier.
Og derfor, Barde! til din Priis
Skal Harpens høie Hymner klinge,
Fordi du kunde stor og viis
Den Rasen i din Barm betvinge.

    Held dig, at du, skiønt ung endnu
Dog slængte Luuren! ak! dens Torden,
Hvor meget Onde kunde du
Med den ei rettet an i Norden?
Jeg skialv, da, Roms Dictator lig,
Du ædelmodigen nedlagde
Din Magt. O Efterverden, siig,
Mon videre man Seier bragde?

    Hin, stor ved steenopfyldte Søer;
Hin, thronende paa Roms Ruiner;
Hin, kiempende mod Hydrens Kløer;
Hin, kold ved Cloes kielne Miner;
Hin, herlig ved sin Harpes Klang,
Udødeligheds Krone vinder;
Men dig, fordi du meer ei sang,
Blandt alle disse størst jeg finder.

    Thi meer end Capitolets Vagt,
Og meer end Jubas største Løve;
Meer end Sireners Tryllemagt,
Hvis Virkning mangen Helt maa prøve,
Modstod du; med en vældig Arm
<i>Alcides</i> fældte kun en Drage;
Men du slog i din egen Barm
O Helt! en Hyder uden Mage.

    Derfor skal fierne Fremtid see
Dit Navn i andre Barders Sange,
Naar dine Qvad, som snart skal skee,
Gaae slige Digtes vante Gange;
Thi freidig tør min Muse spaae,
Da du har voldt saa mangen Glæde,
At skiønsom mange fleer opstaae,
Og dig til Ære Hymner qvæde.

    O gid dog hver en Rimegast
Af dit Exempel vilde lære,
At kiæmpe mod den slemme Last,
Paa Prent kiedsommelig at være!
O gid dog hver en Hungers Præst,
For slig en Lovsang at fortiene,
Gav Phoebus atter snart en Fest
Ved at forlade Hippocrene!
</body>
</poem>

<poem id="baggesen2002092509">
<head>
   <title>Til Faye</title>
   <toctitle>Til Faye</toctitle>
   <indextitle>Til Faye</indextitle>
   <firstline>I Kummer svunde bort din Ungdoms Dage</firstline>
   <notes>
      <note>Teksten følger <i>Samtlige Værker I</i> (1801), side 119-20.</note>
      <note>Tidligere trykt i Ribers <i>Samling af Poesier</i> (1786), under titlen ,,I en Vens Stambog''.</note>
      <note>,,<i>Gerhard Faye</i>, en norsk Præstesøn, f. 1760, blev Student 1780, tog dansk-juridisk Examen 1790, blev Aaret efter Forvalter paa de kgl. Godser paa Falster og udnævntes 1805 til Amtmand i Thisted Amt; han døde i Thisted 1845 som Kftsrd. og Komm. af Dbg. Om noget nærmere Forhold imellem ham og Baggesen vides forøvrigt Intet. Han optraadte ogsaa som Digter; i Minerva for Sept. 1785 havde der saaledes staaet et længere Digt af ham, 'Udsigter over mit Liv', i hvilket han giver en elegisk Skildring af sit sørgelige Ungdomsliv.'' (A. Arlaud)</note>
   </notes>
   <quality>korrektur1,kilde,side</quality>
</head>
<body>
    I Kummer svunde bort din Ungdoms Dage,
Blandt Mindeglimt af spæd Uskyldighed,
Hvis tabte Fryd du ønskte dig tilbage
Omsonst, o Ven! og græd.

    Du reiser bort. Vent ikke hist at finde
Den Roe, som Skiebnen nægtede dig her;
I Kummer skal dit Liv og der bortsvinde,
Du og skal græde der.

    Thi du vil bringe med dit ædle Hierte,
Og naar var her den Ædle lykkelig?
O! Dydens Lod er Strid, og Haan, og Smerte,
Og den skal følge dig.

    Men, naar du vanker om bedrøvet, ene,
Og blander dine Suk med Stormens Skrig
Balndt Eggerøens moesbegroede Stene,
Hvis Ekko spotter dig;

    Og langt fra Nannas Blik, fra Venners Arme,
Fra Dale, hellige ved hendes Fied,
Du giennemtænker, med fortvivlet Harme,
Din Ulyksalighed;

    Tænk da, der vandrer om i Herthas Egne,
En Ven, som, spottet, lider med dig nu,
Som søger Roe forgieves allevegne,
Ulykkelig, som du.
</body>
</poem>

<poem id="baggesen2002092510">
<head>
   <title>Til Psycharion</title>
   <toctitle>Til Psycharion</toctitle>
   <indextitle>Til Psycharion</indextitle>
   <firstline>Munter iler du dit Maal imod</firstline>
   <notes>
      <note>Teksten følger <i>Samtlige Værker I</i> (1801), side 121-22.</note>
      <note>Tidligere trykt i <i>Ungdomsarbeider</i> (1791).</note>
   </notes>
   <quality>korrektur1,kilde,side</quality>
</head>
<body>
    Munter iler du dit Maal imod;
Ingen Steen endnu din spæde Fod
Paa dit Livs begyndte Bane hindrer;
Prydet med Blufærdighedens Krands
Svæver du i Gratiernes Dands:
Taarefrit dit lyse Øie tindrer<note>tindrer] tindrer.</note>
Af Uskyldighedens rene Glands.

    Ingen Skye formørke dette Blik!
Ingen falske Glimt dit Fied forvilde!
Ingen Snarer dine Fødder hilde!
Intet røbe dig den Roe du fik!
Bliv bestandig den du er; da lønner
Himlen dig med en dig værdig Ven.

    Gode Pige! vælg forsigtig den!
Hør ei strax en Elskers kielne Bønner!
Thi, som Lam imellem Ulve gaae;
Thi, som Roser mellem Torne staae;
Saa paa Livets glatte Bane gaae
Evas Døttre mellem Adams Sønner!
</body>
</poem>

<poem id="baggesen2002092511">
<head>
   <title>Til Hanna Braem</title>
   <toctitle>Til Hanna Braem</toctitle>
   <indextitle>Til Hanna Braem</indextitle>
   <firstline>Den Sindets Ro, som jeg skal aldrig smage</firstline>
   <notes>
      <note>Tidligere trykt i Ribers <i>Samling af Poesier</i> (1786), under titlen ,,I en Venindes Stambog''.</note>
      <note>,,<i>Johanna</i> Christiane <i>Braem</i>, Datter af Sognepræst i Korsør, Konsistorialraad Johan B. (død 1764) og Hustru Christiane Rodsteen Pors, var født i Korsør d. 21. Novbr. 1764 og døde ugift, ligeledes i Korsør, d. 26 Marts 1786.'' (A. Arlaud).</note>
   </notes>
   <quality>korrektur1,kilde,side</quality>
</head>
<body>
    Den Sindets Ro, som jeg skal aldrig smage,
Den Munterhed, som Himlen nægted mig,
Skal uformørkt bestraale dine Dage,
Veninde! Du skal vorde lykkelig.

    Thi blot Naturen ei, som lod dig blive
Saa vittig, ædel, yndig, skiøn og god,
Har givet dig alt hvad den kunde give;
Og Skiebnens Yndest blev din sieldne Lod.

    Sødt svunde hen din Ungdoms første Dage;
Sødt de nærværende bortsnige sig;
Til dem som du, gid mange! har tilbage,
Udsigten smilende fortryller mig.

    Ak! ofte, naar jeg i dit lyse Øie,
De muntre Dyders blide Himmel saae,
Naar, som en venlig Leder fra det Høie,
Jeg saae dig ved min Fredriks Side gaae.

    Naar ingen Taarer, intet Spor af Smerte
Formørkede dets englemilde Blik,
Da glemte tit mit venskabsfulde Hierte
Den tunge Lod, jeg selv af Skiebnen fik.

    Og, naar jeg skued begge lykkelige,
Hinanden flyve Favn i Favn imod,
Udraabte jeg, skiøndt kyst af ingen Pige,
Som om jeg elsktes selv: o! Gud er god!

    Jeg deelte begges Fryd; min egen Kummer
Forsvandt i Følelsen af eders Lyst.
Gid, aldrig vakt af eders Lykkes Slummer,
I stedse mig maa skienke denne Trøst!

    O! jeg beholder den, thi Haabet smiler
For dig, Elskværdige! hvorhen du gaaer;
Thi Gud og Dyd og Fredrik med dig iler,
Og dette Selskab varig Lykke spaaer!

    Hvor ofte sværmer jeg blandt glade Drømme
Om eders voxende Lyksalighed!
Naar I skal Glædens fulde Bæger tømme
I fælles Favn, i uforstyrret Fred!

    O! megen, megen Trøst, den Vished giemmer,
At du min beste Ven velsignes skal!
I denne glade Følelse jeg glemmer,
At Jorden blev for mig en Jammerdal.

    Men naar nu Haand i Haand med ham, Veninde!
Du vandrer Livets Blomsterbane hen,
Lad da en kiærlig Veemodstaare rinde
For Lydias ulykkelige Ven.
</body>
</poem>

<poem id="baggesen2002092511a">
<head>
   <title>Til Amor</title>
   <subtitle>Da hun seilede</subtitle>
   <toctitle>Til Amor</toctitle>
   <indextitle>Til Amor</indextitle>
   <firstline>See, hun seiler bort! mit Øie følger</firstline>
   <notes>
      <note>Teksten følger <i>Samtlige Værker I</i> (1801), side 126-27.</note>
      <note>Tidligere trykt i:<br/>- Ribers <i>Samling af Poesier</i> (1786), under titlen ,,Da Zeline seilede''.<br/>- <i>Ungdomsarbeider</i> (1791), under titlen ,,Seiladsen''.</note>
   </notes>
   <quality>korrektur1,kilde,side</quality>
</head>
<body>
    See, hun seiler bort! mit Øie følger
Zittrende den lykkelige Stavn;
Triller sagte, muntre Bølger!
Bærer hende trygt i eders Favn!

    Overgivne, sprudlende Delphiner
Skiemtsom rundt om Sluppen boltre sig!
Havets yngste Doridiner
Trække den, <i>Diones</i> Choncha lig!

    Muskelklædte, blæsende Tritoner
Understøtte Nereiders Sang!
Festlig, som da deres Toner
Ved Cytheres Fødsel fordum klang!

    Luftens spædeste Favon besøge
<i>Amphitrite</i> første Gang i Dag;
For i lette Flugt at spøge
Med det purpurrøde Silkeflag.

    Ingen taaget Skye fra Vesten ile!
Havets Flade glimre, Himlen lig!
At i klare Bølgers Smile
Hun med <i>Phoebus</i> frit kan speile sig!

    Men min Roe forlod mig med min Pige;
Ene staaer jeg Arme her igien!
<i>Amor!</i> bring den Elskelige
Snart tilbage til sin ømme Ven.
</body>
</poem>

<poem id="baggesen2002092512">
<head>
   <title>Trøsten</title>
   <subtitle>Til min Ven, ved hans Elskedes Død</subtitle>
   <toctitle>Trøsten</toctitle>
   <indextitle>Trøsten</indextitle>
   <firstline>Vis er Døden. Salig Slummer</firstline>
   <notes>
      <note>Teksten følger <i>Samtlige Værker I</i> (1801), side 128-33.</note>
      <note>Tidligere trykt i:<br/>- Ribers <i>Samling af Poesier</i> (1788), under titlen ,,Elegie. Til - -''.<br/>- <i>Ungdomsarbeider</i> (1791).</note>
      <note>Digtet er skrevet til Baggesens ven Frederik Plum, der i 1786 havde mistet sin forlovede, Johanne Braem.</note>
   </notes>
   <quality>korrektur1,kilde,side</quality>
</head>
<body>
    Vis er Døden. Salig Slummer
Venter snarlig Sorgens Ven.
Trøstesløse! taal din Kummer!
Snart i Graven endes den.

    Hvad er Venskabs høie Glæde,
Favntag af en yndig Møe,
Hvad er hele Jordens Glæde
Mod den Vished, du skal døe?

    See bag Skyer Solen ile,
Sin bestemte Bane hen;
Snart den synker, for at smile,
Medens Havet favner den.

    Dine Dages Aftenrøde
Vinker dig til Jordens Skiød;
Denne Tanke bør forsøde
Hver, som græder, Livets Nød.

    Nyd den, føl den, fat dens hele,
Trøstefulde Salighed;
Sorgens Skyer mildt sig dele,
Flygte, svinde reent derved.

    Som det dyrebare Minde
Af min Himmels tabte Fryd,
Da med Kys en øm Veninde
Styrked', lønnede din Dyd.

    Da dit Blik i hendes Øie
Engles Salighed forstod,
Og du nærmere den Høie<note>Høie] høie</note>
Følte dobbelt, Gud er god.

    O! som dette søde Minde
Kald den Vished ofte frem:
Snart skal dine Dage svinde,
Og din Følelse med dem.

    Kald den oftere tilbage,
End din nylig tabte Lyst;
Hins Erindring den forjage,
Enevældig i dit Bryst.

    O! thi hvad er svunden Glæde?
Skyggen af en jordet Ven?
Vi vil favne den, og græde
Dobbelt, naar den svinder hen.

    Lad dit Hierte Gift ei sanke,
Slangen mellem Roser lig,
Af den alt for søde Tanke:
Engang var jeg lykkelig.

    Nei! men engang skal jeg blive
Fri for Liv og Qval som hun;
Døden mig den Roe skal give,
Som i Graven nydes kun.

    Dette Haab bestandig svæve
For din Aand og styrke dig!
Men af Himlen ei du kræve
Hende! Hun er lykkelig.

    Vel blev trefold Mørke givet
Dødens tavse Opholds-Sted;
Ak! men ei saa mørk som Livet
Er dens Hulers Eensomhed.

    Ei forstyrre falske Syne
Slummeren i Gravens Skiød;
I dens Nat ei Drømme lyne;
Søvnen der er rolig, sød.

    Frygt for op til nye Plager
Snart at vækkes ved dens Savn
Ei den Lykkelige nager
Som hendysses i dens Favn.

    Nei! men den som rolig hviler,
Qvæget i dens søde Slum,
Dobbelt skiøn opvaagnet iler
Derfra til Elysium.

    O! der skal du engang favne
Hende, som forlod dig her;
Saligheder uden Navne
Begge skal omgive der.

    Og lad det end vare længe,
Mange Aar sig slæbe hen,
Før i hine Glædens Enge
Hun skal møde dig igien.

    Hvad er Jordens længste Plage,
Hele Livets Bitterhed
I en Rad af mørke Dage,
Mod en salig Evighed?

    Hvor du mellem evig unge
Glæder, Gud og hende nær,
Nyde skal, hvad ingen Tunge,
Ingen Ord dig tolke her.
</body>
</poem>

<poem id="baggesen2002092513">
<head>
   <title>Til Søvnen</title>
   <toctitle>Til Søvnen</toctitle>
   <indextitle>Til Søvnen</indextitle>
   <firstline>Eeneste blandt Edens Saligheder</firstline>
   <notes>
      <note>Teksten følger <i>Samtlige Værker I</i> (1801), side 134-35.</note>
   </notes>
   <quality>korrektur1,kilde,side</quality>
</head>
<body>
    Eeneste blandt Edens Saligheder,
Som blev levnet os i Livets Nød,
Som jeg daglig længselfuld tilbeder,
Søde, korte, tidtgientagne Død!
Forsmag paa den Roe, som venlig smiler
Fra det Mulm, hvor sødt min Fader hviler,

    Søvn, hendysset i din Arm oplives
Matte Træl igien til frugtbar Sved;
Og hans Fyrste nye Kræfter gives
Til at virke hans Lyksalighed;
Og jeg glemmer i din Favn den Smerte,
Dagligt Syn af andres Kummer nærte.

    Tak for hvert et Blund, som lod mig smage
Glemsels Nektar i dit hulde Skiød;
Tak for hver en Gang du Livets Dage
Sødt mig lønnede med natlig Død;
Tak fra mig, og tusinde, som nyde
Blot den Lyst, som dine Drømme byde.

    Edderfulde Nag mit Bryst forgifte;
Tungt jeg aander Livets qvalme Luft;
Dødens Broder! du mig ofte vifte
Mild imøde Lethes linde Duft!
Til engang, gid snart! jeg i dens Bølger
Mig, og Slangen i mit Hierte dølger.
</body>
</poem>

<poem id="baggesen2002092514">
<head>
   <title>Til Bredsdorf</title>
   <toctitle>Til Bredsdorf</toctitle>
   <indextitle>Til Bredsdorf</indextitle>
   <firstline>Held følge dig, min Ven! hvorhen du vandrer!</firstline>
   <notes>
      <note>Teksten følger <i>Samtlige Værker I</i> (1801), side 136-37.</note>
      <note>Tidligere trykt i Ribers <i>Samling af Poesier</i> (1785), under titlen ,,I en Vens Stambog, som reiste til Byen''.</note>
      <note>,,Digtet er skrevet til Baggesens Ven <i>Morten Thomsen Bredsdorff</i> - i hvis Stambog det findes indført - i Anledning af hans Afreise til Fyen, hvor han d. 31. Marts 1784 var bleven udnævnt til sin Faders Eftermand som Sognepræst i Vester-Skjerninge, hvilket Embede han beklædte indtil 1834, da han efter Ansøgning blev entlediget. Han var født i 1757 og døde 1841. Baggesen havde i Slagelse Skole været Ven og Skolekammerat med hans yngre Broder <i>Christian Johan Br.</i> (...) og kom igjennem ham i Forbindelse med hele den Bredsdorffske Kreds, som han i en længere Aarrække sluttede sig nøie til.'' (A. Arlaud).</note>
   </notes>
   <quality>korrektur1,kilde,side</quality>
   <keywords>stambog</keywords>
</head>
<body>
    Held følge dig, min Ven! hvorhen du vandrer!
Vær, hvor du kommer, stedse lykkelig!
Og, skiøndt du Luft og Opholdssted forandrer,
Saa bliv dig selv dog for bestandig lig!

    Saa flytter Himlen med dig, hvor du reiser;
Et ædelt Hierte skaber selv sin Fryd;<note>sin] din</note>
Det Land, hvor lutter Iis-Kolosser kneiser,
Omdannes til et Paradiis ved Dyd.

    Hvor meget meer da Fyen, som allerede
Er i sig selv et halvt Slaraffenland;
Hvor man kan blive deilig tykke, fede,
Med Halvten af din Godhed og Forstand.

    Men, naar du sidder hist engang i Tiden,
Og gotter dig ved opfyldt Pligt og Grød,
Og, som jeg haaber snart vil skee, ved Siden
Af elskte Mage - bliv kun ikke rød!

    Du har vel og, som andre Folk, en Pige;
Hvis ikke, faaer du ganske sikkert en;
Lad da en kiærlig Tanke stundom snige
Sig over Belt og Siælland, til din Ven.
</body>
</poem>

<poem id="baggesen2002092601">
<head>
   <title>Aabenbarelsen</title>
   <subtitle>Til Hanna Hornemann</subtitle>
   <toctitle>Aabenbarelsen</toctitle>
   <indextitle>Aabenbarelsen</indextitle>
   <firstline>Tung af mange mørke Dages Kummer</firstline>
   <notes>
      <note>Teksten følger <i>Samtlige Værker I</i> (1801), side 138-43.</note>
      <note>Tidligere trykt i Ribers <i>Samling af Poesier</i> (1788), under titlen ,,Elegie. Til en Veninde i hendes Stambog''.</note>
      <note>,,Karen <i>Johanne Hornemann</i>, en Datter af Pastor Jacob H. i Marstal paa Ærø, var født 1765 eller 1766 (døbt d. 5. Jan. 1766) og blev gift d. 12. Novbr. 1788 med daværende Sognepræst (...) Pastor Jens Bindesbøll (død 1830). Hun døde d. 30 Jan. 1807.'' (A. Arlaud).</note>
   </notes>
   <quality>korrektur1,kilde,side</quality>
</head>
<body>
    Tung af mange mørke Dages Kummer,
Kied af Tanke, Lys og Liv og sig,
Sank min Siel i Nattens stille Slummer;
Søvn! o giør mig tidt saa lykkelig!
Kom med denne Nectar tidt tilbage,
Som i Drømme nys du lod mig smage!

    Eene med min Elskov og min Smerte
Sad jeg (syntes mig) i Ronas Dal;
Og min Harpes hule Torden lærte
Lundens Ekko Gienlyd af min Qval.
Tykke Skyer dækked' Aftenrøden;
Rundt omkring mig alt var mørkt som Døden.

    See med eet opklartes ved min Side
Luftens Dunster for min Phantasie;
Med en Mine, som en Engels blide,
Stod min Fredriks Elskede deri;
Som en yndig Guddom fra det Høie
Svæved' hun i Glandsen for mit Øie.

    Svage Skiald om Farver ikke leder,
Til en Engel hist at male dig,
Som, trods Støvets Ufuldkommenheder,
Her, Veninde! var umalelig;
Tænk dig hende her, og tænk den samme,
Klædt i Salighedens lyse Flamme!

    ,,Jeg er salig,'' brød hun ud - Seline<note>,,Jeg er salig,''] ,,Jeg er salig,</note>
Synger ei saa sødt, som Talen lød;
,,Ingen Støvets Glæder ligne mine;<note>,,Ingen] Ingen</note>
Sørger ikke, Venner! ved min Død!
Sig min Ven (her voxte hendes Stemme)
Han sin Sorg, og ikke mig, maa glemme.''

    ,,Ja jeg veed det, skiønne, skyldfrie, høie!
Du er salig i din Skabers Favn;
Men hvi synes Perler fra dit Øie
I din Himmel selv at røbe Savn?
Kan du lide? kan du salig græde?
Gud! er ingensteds da varig Glæde?''

    ,,Jo den kommer. Himlens Myriader
Føle den; den kommer visselig;
Men da først ublandet, naar vor Fader
Samler alle sine Børn til sig.
End er Længsel i mit glade Hierte,
Skiønt den ei er tung som Støvets Smerte.''

    ,,Fredrik,'' blev hun ved, ,,at Fredrik græder &mdash;<note>,,Fredrik,'' blev hun ved, ,,at] ,,Fredrik, blev hun ved, at</note>
Thi jeg elsker evig, evig nu;
Det er bittert, midt i mine Glæder
Kommer jeg det sørgelig ihu;
Men den Gode hører mine Bønner,
Fredriks Dyd han styrker og belønner.''

    At min elskte jordiske Veninde,
Som saa ømt, saa kielent elskte mig,
Blot i Tanken bære maa mit Minde,
Ogsaa det endnu bekymrer mig;
At iblandt saa mange Venners Navne
Hun skal mit allene stedse savne.

    O! hvor meget vilde jeg nu sige,
O! hvor mange Glæder ønskte jeg
Denne dyrebare muntre Pige;
Men nu seer, nu hører hun det ei;
Hvad jeg ønsker mellem hine Troner,
Tolk du hende her i Støvets Toner.

    Sig at intet meer paa Jorden ligner
Himlens Engles Fryd, end Kierlighed;
End jeg glad Erindringen velsigner
Af det første Kys, den tændtes ved;
Alle Himlens Engle see med Glæde
To som varigt elske sig hernede.

    For at trøste Kummer, lindre Jammer,
Sendtes Elskovs Ild fra Himlen ned;
Og dens reene, stærke, lige, Flammer
Luttre Sielene til Salighed.
Alle Salige med Vellyst skue
To henrykte Dødeliges Lue

    Kierlighed, som Mod og Styrke gyder
Med sin Nektar i den unge Siel,
Værner vældig om de spæde Dyder,
Mod sin Himmels truende Rebel.
Selv den Høie seer med Fader-Glæde
To, som dydig elske sig dernede.

    Ja han smiler kierlig fra det Høie,
Elskede Veninde! ned til Dig;
Seer med Lyst at Dyden i dit Øie
Drager nærmere din Ven til sig;
Seer din Elsker glad i Dig tilbede
Den som satte Dig for ham dernede.

    Seer ham elske dobbelt Vid og Ynde,
Ved i Dig at kiende deres Værd;
Seer ham skielve dobbelt for at synde,
En uskyldig elsket Engel nær;
Og han vil opfylde hvad jeg beder:
Krone begge med Lyksaligheder.

    Med en Følelse, som ingen fatter,
Med en Røst, hvis Toner Støv ei fandt,
Raabte Paradisets skiønne Datter
Dette sidste - smilte sødt - og svandt.
Vækket foer jeg op af Nattens Slummer,
Ak! til Lys og Tanke, Dag og Kummer.
</body>
</poem>

<poem id="baggesen2002092602">
<head>
   <title>Afslaget</title>
   <subtitle>Til Grevinde Charlotte Schimmelmann</subtitle>
   <toctitle>Afslaget</toctitle>
   <indextitle>Afslaget</indextitle>
   <firstline>Jeg stod, paa Bredden af Castale</firstline>
   <notes>
      <note>Teksten følger <i>Samtlige Værker I</i> (1801), side 144-48.</note>
      <note>Tidligere trykt i Poulsens <i>Nytaarsgave for Damer</i> (1792).</note>
   </notes>
   <quality>korrektur1,kilde,side</quality>
</head>
<body>
    Jeg stod, paa Bredden af Castale,
Ved Phoebi Thrones Fod engang;
Jeg har en Bøn, saa lød min Tale
Til Kongen over Dag og Sang;
Jeg har en Bøn, og vil du høre,
Min Fader! ene denne Bøn,
Skal aldrig meer om Sang dit Øre
Bestormes af din yngste Søn.

    Tal! sagde han, og venlig smilte,
Og alle Muser smilte med,
Og for at høre Bønnen ilte
Til det af mig bestegne Sted.
Min Fader, blev jeg ved, du kiender
Vor Huldgudinde Schimmelmann!
Ja, raabte Muserne, hvo kiender
Ei vor Charlotte Schimmelmann?
Og, for at vidne dig, vi kiende
Hint Mønster for vort hele Kiøn,
Du blot fordi du nævnte hende
Har alt vort Bifald til din Bøn.

    Ja, talte Phoebus, Lykkelige!
Hvis du for hende har en Bøn,
Saa nægtes i mit hele Rige
Dig intet, intet; tal min Søn!
Nei, svarte jeg, dit Rige haver
Ei noget Skiønt, som hun ei har;
Naar trængte den til Phoebi Gaver,
Som Phoebi Sønners Støtte var?
Kun for mig selv jeg her fremtræder,
Men viid, Apol! hun ynder mig,
Jeg har allene denne Hæder;
Men den er Evighedens lig.
Ja! - gientog alle ni Gudinder -
Hvis han kun ikke smigrer sig,
Naar hun sin Yndest værd ham finder,
Hans Roes er Evighedens lig.

    Jeg ei, lød Bønnen, vil begiere
Min Alders Priis og Evighed,
Jeg stolt foragter Jordens Ære,
Naar til min Sang hun smiler ned;
Jeg Penges Overflod ei skytter,
Thi Nok var altid Nok for mig;
Jeg ei min Roe for Guld bortbytter;
Og Nøisomhed giør ene riig.
Jeg Rang og Titler ei forlanger;
Mig sligt til ingen Nytte var,
Hun taler med din svage Sanger,
Endskiøndt han ingen Titel har.
Jeg beder ene dennesinde
Om Ild og Aand din egen lig,
Til ret at takke den Gudinde,
Som al min Lykke skabte mig;
Du til din Helligdom mig føre!
Bønhør mig ene denne Bøn!
Og aldrig mere skal dit Øre
Om Sang bestormes af din Søn.

    Min anden Phaeton! du beder,
Saa lød Castale-Kongens Svar,
Du beder om Umuligheder;
Jeg selv ei dertil Evne har.
Forgieves alle Muser stræbe,
Med Gratierne Haand i Haand,
Med Nektar af Diones Læbe,
Og al min egen Ild og Aand,
I Choret af de Millioner,
Som fylde Pimplas grønne Skov,
At lære dig en Sang, hvis Toner
Udføre værdig hendes Lov.
Tie! til du Godhed, Vid og Ynde,
Med alle Dyder siunget har,
Du Evigheden da forkynde
Hos hvem de alle samled var!
</body>
</poem>

<poem id="baggesen2002092603">
<head>
   <title>Formastelsen</title>
   <subtitle>Til Grev Frederik Leopold Stolberg</subtitle>
   <toctitle>Formastelsen</toctitle>
   <indextitle>Formastelsen</indextitle>
   <firstline>Som det uskyldige, tryllende, himmelske</firstline>
   <notes>
      <note>Teksten følger <i>Samtlige Værker I</i> (1801), side 149-51.</note>
      <note>Tidligere trykt i Ribers <i>Samling af Poesier</i> (1788), under titlen ,,Fristelsen''.</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- u u - u u - u u - u u</metrik></wrap>
    <wrap><metrik>- u u - u u - u</metrik></wrap>
    <wrap><metrik>- u u - u u - u u - -</metrik></wrap>
                                <wrap><metrik>- u u - u</metrik></wrap>

Som det uskyldige, tryllende, himmelske
Smil, paa den blomstrende Skiønnes
Rødmende Kinder, naar rundere Barm sig
                                         Hæver og synker,

Lokker en Yngling, der undrende, stirrende
Drukner sit Blik i dets Straaler,
Føler i zittrende Nerver dets Ild, og
                                         Flammer i Længsel;

Sielen paa svulmende Læber imøde det
Bæver, paa hidsige Kysses
Brændende Vinger at hvirvle sig henrykt
                                         Ind i sin Himmel.

Men, som det samme livsalige, lokkende
Smil paa den Yndiges Kinder
Jager i hellig, utolkelig Rædsel
                                         Sielen tilbage;

Nær ved sin Himmel den truffen af Straalernes
Alt for vellystige Vælde
Ikarus lig, paa hensmeltende Vinger
                                         Lynes til Jorden;

Saa med begeistrende Herlighed vinkende,
Tryller den hellige Lue
Helikons Helt til den studsende Verden,
                                         Hentet fra Himlen;

Tænder i Undrerens fulde, berusede
Hierte den brændende Længsel,
Og at udsprede fra Musers Triumfvogn
                                         Vellyst til Jorden.

Ak! men den samme fortryllende, hellige
Nimbus om Digterens Isse
Splitter med lynende Straaler de vovsomt
                                         Spilede Vinger.

Blindet af Glandsen nedstyrter den dristige
Flyvende Helikons Yngling,
Ikarus lig, og i Støvet med Taushed
                                         Vidner sin Afmagt.
</body>
</poem>

<poem id="baggesen2002092604">
<head>
   <title>Trolleborg</title>
   <toctitle>Trolleborg</toctitle>
   <indextitle>Trolleborg</indextitle>
   <firstline>Hvor var du, glade Siel! hvor endte sig</firstline>
   <notes>
      <note>Teksten følger <i>Samtlige Værker I</i> (1801), side 152-54.</note>
      <note>Tidligere trykt i Ribers <i>Samling af Poesier</i> (1788), under titlen ,,Ludvigslund''.</note>
   </notes>
   <quality>korrektur1,kilde,side</quality>
</head>
<body>
    Hvor var du, glade Siel! hvor endte sig
Den lange Rad af kummerfulde Dage?
Hvo løste Lænken, som nedtrykte dig?
Kom du fra Lysets Helligdom tilbage?

    Hvor bleve de, hvis blide Glimt fra Gud,<note>Førstetrykket har det mere meningsfulde: ,,Hvor blev' de, hine blide Glimt fra Gud''</note>
Hvis matte Glands endnu min Aand omhyller,
Hvis rene Vellyst, skiøndt de sluktes ud,
I Nattens Mørke mig endnu fortryller?

    Var du den Evighøies Trone nær,
Ved Kilden, af hvis Væld det Hele springer?
Hvad hørte du, hvad saae, hvad fandt du der!
Hvi zittre dine vellystmatte Vinger?

    Jeg var i Ludvigslund; der endte sig
En kiedsom Rad af kummerfulde Dage;
Paa Glædens Vinger der jeg hæved mig,
Og sank betynget af min Lyst tilbage.

    Jeg var den Evighøies Trone nær,
Jeg Kilden fandt, hvoraf det hele springer;
Thi Viisdom, Dyd og Ynde fandt jeg der,
Og derfor zittre mine matte Vinger.

    Men Støvets Toner danner ingen Lyd,
Som tolker Lysets Aanders Tryllerier.
Mon alle Sprogs foreente Harmonier
Udtrykke blot et Glimt af salig Fryd?

    Dog - storme Længsler i mit glade Bryst,
For at udgyde mit for fulde Hierte!
Min Siel ei taaler denne Strøm af Lyst,
Hvis Vælde skylte bort hvert Spor af Smerte.

    Thi vant til Kummer, skiult i Nattens Skiød,
Og kun fortrolig med Elendigheder,
Jeg blindes i den Glands, som Mørket brød,
Og daaner mattet i uvante Glæder.
</body>
</poem>

<poem id="baggesen2002092605">
<head>
   <title>Til Skibet, som førte Kronprindsen over Havet</title>
   <toctitle>Til Skibet, som førte Kronprindsen over Havet</toctitle>
   <indextitle>Til Skibet, som førte Kronprindsen over Havet</indextitle>
   <firstline>Taarn høie Hvirvler op, o Bølgevrimmel!</firstline>
   <notes>
      <note>Teksten følger <i>Samtlige Værker I</i> (1801), side 155-56.</note>
   </notes>
   <quality>korrektur1,kilde,side</quality>
</head>
<body>
Taarn høie Hvirvler op, o Bølgevrimmel!
Fra Oceanets dybe Bund,
Mod Nattens slukte Stierners mørke Himmel!
                                       Og styrt igien i Grund!

Dæk, tykke Mulm! hvert Skiær i hine Gruber,
Hvor Døden af sin gamle Grav
Opskyder graadig tusind aabne Struber,
                                       Og fnys, og hyl, o Hav!

Brøl Storm i Torden! raser Elementer!
Og truer Himlen selv med Fald!
Mens Jordens Bæven Livets Ende venter
                                       I næste Tordenskrald.

Du dandser trygt paa Randen af de Huler,
Nu Havets Bund, nu Himlen nær,
Hvor Livets Fiende sig i Mulmet skiuler
                                       Blandt Skyer og vilde Skiær.

O Skib! og trodser Mulm og Storm og Torden,
Og alle Styrtninger og Død;
Thi Danmarks Styrer, Fredens Gud i Norden,
                                       Du bærer i dit Skiød.
</body>
</poem>

<poem id="baggesen2002092606">
<head>
   <title>Roserne</title>
   <subtitle>Til Grevinde Sybille Reventlou</subtitle>
   <toctitle>Roserne</toctitle>
   <indextitle>Roserne</indextitle>
   <firstline>Skiønne, kielne Roser! visner ikke!</firstline>
   <notes>
      <note>Teksten følger <i>Samtlige Værker I</i> (1801), side 157-59.</note>
      <note>Tidligere trykt i:<br/>- <i>Minerva</i> (juli 1787).<br/>- <i>Ungdomsarbeider</i> (1791).</note>
   </notes>
   <quality>korrektur1,kilde,side</quality>
</head>
<body>
<center><nonum><sc>Da jeg fik dem</sc></nonum></center>
    Skiønne, kielne Roser! visner ikke!
Blomstrer trygge her hos eders Ven!
Eders spæde Torne frit ham stikke,
Eders Duft  helbreder ham igien!
Eders kielne Spyd omsonst ham true;
Gierne lider han, hvad Amor leed,
For i eders Purpursmil at skue
Billedet paa skiøn Uskyldighed.

    Skiønne, kielne Roser! visner ikke!
Dufter indtil Dagens Ende sødt!
Dufter end i Nattens Øieblikke,
Naar Naturens sidste Smil er dødt!
Solen atter frem i Morgen iler,
Og opvarmer mildt den kolde Luft;
Naar dens første Blik til Jorden smiler,
Lad det vække mig i eders Duft!

<center><nonum><sc>Da de visnede</sc></nonum></center>
    Røde Roser! Eders Purpur blegner;
Hvide Roser! Eders Snee blev graa.
Ak! saa falmer, svinder, mattes, segner
Al den Skiønhed, Solen blomstre saae.
Roser! Eders sidste Smil mig minder
Hendes Smil, hvis Haand I blomstred' i;
Ogsaa dette Smil engang forsvinder!
Grumme Roser! ak! hvi visned I?

    O! vi haabede den stolte Lykke,
Tryllet sødt i hendes Haand af Lyst,
Hendes skiønne, skyldfrie Barm at smykke,
Og engang at døe paa hendes Bryst!
Ak! vi maatte hendes Smil forlade;
Og af hendes Haand modtog os du;
Grumme! derfor falme vore Blade.
Grumme Sanger! derfor døe vi nu.
</body>
</poem>

<poem id="baggesen2002092607">
<head>
   <title>Til Kronprindsen</title>
   <subtitle>
      <line>(Ved hans Hiemkomst fra Sverrig)</line>
      <line>1788</line>
   </subtitle>
   <toctitle>Til Kronprindsen</toctitle>
   <indextitle>Til Kronprindsen</indextitle>
   <firstline>Lad Kampens Helt, i Vaabens Larm</firstline>
   <notes>
      <note>Teksten følger <i>Samtlige Værker I</i> (1801), side 160-63.</note>
      <note>Tidligere trykt i:<br/>- <i>Borger-Sang. I anledning af Kronprindsens Hiemkomst den 7de December 1788</i> (1788).<br/>- <i>Minerva</i> (december 1788).<br/>- <i>Ungdomsarbeider</i> (1791), under titlen ,,Sang for Freden. Ved Kronprindsens Hiemkomst''.</note>
   </notes>
   <quality>korrektur1,kilde,side</quality>
</head>
<body>
    Lad Kampens Helt, i Vaabens Larm,
Paa Brødres Liig,
Sin dyre Krands med blodig Arm
Tilfægte sig!
O! snart en Krands, bestænkt med Blod,
Skal visne hen,
Naar fredsomt Navn af viis og god
Staaer lyst igien.

    O! naar Triumphens stolte Fryd
Om en Tyran
Bedøver Usles Klagelyd
I trykte Land,
Naar om Trophæen samler sig
En Rest af Folk,
Mon deres vilde Seierskrig
Er Glædens Tolk?

    Nei, Jublen i Triumphens Larm
Med Graad er bland't,
Trophæen vidner tause Harm
Det Blod som randt;
Og Folket synger kun af Tvang
I halve Chor,
Og deres vilde Jubelsang
Er ei som vor.

    Velkommen til dit Land igien,
Vort Nordens Haab!
Det glad modtager Fredens Ven
Med Fryderaab.
O! din Triumph er Brødres Lyst
I Fredens Hegn,
Og Tillid i hver Borgers Bryst
Dit Seierstegn.

    Bliv hos os længe! skab i Fred,
Med Vid og Dyd,
Dit elskte Folks Lyksalighed,
Din egen Fryd!
Bliv stedse Fredens faste Ven!
Her virke du!
Og naar du drager ud igien,
Kom hiem som nu!

    Misund ei Krigeren sin Krands!
Tag Fredens hen!
Ei rødmer den af Blod, som hans,
Ei visner den.
I rolig Virksomhed bliv stor,
Og elskelig!
Og virksom Rolighed i Nord
Skal signe dig.

    Og Krigens Rædsler skulle flye
Dit Danmarks Strand;
Og alle Muser skulle tye
Til Fredriks Land;
Og Flids og Helds og Glædens Sang,
I Fredens Favn,
Skal tone høit med Jublers Klang
Dit elskte Navn.
</body>
</poem>

<poem id="baggesen2002092608">
<head>
   <title>Tilegnelse</title>
   <subtitle>Til Kronprindsesse Lovisa Augusta</subtitle>
   <toctitle>Tilegnelse</toctitle>
   <indextitle>Tilegnelse</indextitle>
   <firstline>Thronens Glands og Hoffets Pragt ei blinde</firstline>
   <notes>
      <note>Teksten følger <i>Samtlige Værker I</i> (1801), side 164.</note>
      <note>Tidligere trykt som tilegnelsesdigtet i Baggesens opera <i>Holger Danske</i> (1787), med titlen ,,Til Hendes Kongelige Høihed, Kronprindsessen''.</note>
   </notes>
   <quality>korrektur1,kilde,side</quality>
</head>
<body>
    Thronens Glands og Hoffets Pragt ei blinde
Den, som luttredes i Himlens Ild,
Ved at see, vor Nordens Huldgudinde!
Ynde, Vid, og Fromhed i dit Smil.

    Ynde, Vid, og Fromhed! Eder ene,
Ikke Hoffets Pragt og Thronens Glands,
Rækker den fortryllede Camene
Sin usmittede, skiøndt ringe Krands.

    Længe du, vor Huldgudinde! smile
Blid og viis og god og elsket her!
Og til dig skal alle Muser ile
Med en Krands din Ynde mere værd.
</body>
</poem>

<poem id="baggesen2002092701">
<head>
   <title>Landforvandlingen</title>
   <subtitle>(Skreven i en huul Eeg i Skoven ved Christianssæde)</subtitle>
   <toctitle>Landforvandlingen</toctitle>
   <indextitle>Landforvandlingen</indextitle>
   <firstline>Hvilken salig Glands mit Blik omhyller?</firstline>
   <notes>
      <note>Teksten følger <i>Samtlige Værker I</i> (1801), side 165-70.</note>
      <note>Tidligere trykt i <i>Ungdomsarbeider</i> (1791), under titlen ,,Forvandlingen eller Bøndernes Frihed''.</note>
      <note>Godset Christianssæde på Lolland ejedes af statsminister Christian Reventlow, og var på denne ø det første, hvor hoveriet ophævedes; den hule eg stod i mange år som ,,Baggesens Eg''.</note>
   </notes>
   <quality>korrektur1,kilde,side</quality>
</head>
<body>
    Hvilken salig Glands mit Blik omhyller?
Fløi min Siel bag Solen i en Slum?
Skiønne Straale, som min Aand fortryller,
Vakte du mig til Elysium?
Her i Skovens lysbestrøede Skygger,
Langt fra kiede Stæders vilde Larm,
Hvor sin Throne Philomele bygger,
Føler jeg mig tryg i Friheds Arm.

    Flygter ikke blide Tryllerier!
Skiønne Drøm, flyv ei min Siel forbi,
Hvor Naturen selv min Sands indvier,
Til den Salighed, du svømmer i!
Stands paa dine lette, lyse Vinger,
Lysets Faders milde Sendebud!
Tolk mig al den Vellyst, du medbringer,
Før du flyver hiem igien til Gud!

    Her i Eegens Tempelhvalte Hierte,
Stille, som det Skiul, der giemmer mig,
Renset fra hver Plet af jordisk Smerte,
Helliget i Fryd, jeg hører dig.
I Naturens Helligdom, omringet
Af dens Skabers Glands, en Engel lig,
Let, af salig Andagts Ild bevinget,
Skal Den glade Digter fatte dig.

    ,,Mærk, o Dødelige! Fremtids Syner
Aabne sig for dit henrykte Blik,
Giennem Støvets Nat en Straale lyner
Fra det Lys, som Aander ene fik;
Fat det end ufødte Held, jeg bringer,
See dets Billed svæve om din Aand!
Nyd det Nu, hvori din Siel fik Vinger,
Nyd det, løst af fordums tunge Baand!''

    Som naar efter Livets lange Kummer
Jordens Søn, som her var god og viis,
Vækket af den kolde Dødens Slummer
Vaagner op engang i Paradiis,
Saa forsvandt i Blikket for mit Øie
Rundt omkring mig, hvad jeg forhen saae,
Og jeg skued', nærmere det Høie,
Under mig et Paradiis opstaae.

    Der hvor nylig golde Tidsler groede,
Bølged' sig en Hær af svangre Straae,
Der, hvor usle Hytter samled stode,
Muntre Boeliger adspredte laae.
Der hvor Armod græd i tunge Kiæder,
Trættet Svaghed syg og døsig gik,
Flittige, og frie, og raske Glæder
Mødte mit umættelige Blik.

    Blide Dale, høitidsfulde Skove,
Klare Bække vexled' under mig -
Alt var fuldt af Liv, i Ordnens Love,
Hvor Natur og Konst omfavned sig -
Spredte laae de lykkelige Tage,
Under hvilke Jordens Rigdom laae,
Her gik Manden, hisset gik hans Mage,
Han til Agren, hun til sine Smaae.

    Begge sang i Hiertets glade Toner
Friheds Jubler op til Lysets Gud;
Og fra Fieldets Hald til Skovens Throner
Ekko lød til Ekko: Gode Gud!
Alt var Dyd og Kiærlighed og Glæde,
Rundt om Fryden gik i Flidens Fied,
Bierg og Dal og Søe var Friheds Sæde,
Hele Landet Lykkens Opholds Sted.

    ,,Dette virkte Bondens Ven, hvis Øie
Skuede hvad der var got og ret,
Og hvis Hierte koldt ei lod sig nøie
Med at skue - men begyndte det.
Nu hans Støv i Jorden rolig hviler,
Qvæget i en stille Slummers Fred;
Men hans Siel fra lyse Himle smiler
End i Sønnesønnen til os ned.''

    Alt forsvandt, og Sang og Glands bortvege;
Tungt igien jeg følte Støvets Baand;
Men imellem topforgyldte Eege
Svæved end, o Reventlou! din Aand;
Og jeg priste Gud, som lod dig blive
Fyrstens Raad og Ven, og Landets Lyst,
Og som dig en Broder vilde give
Stor, som Du, i alle Danskes Bryst.
</body>
</poem>

<poem id="baggesen2002092702">
<head>
   <title>Til min Søster</title>
   <toctitle>Til min Søster</toctitle>
   <indextitle>Til min Søster</indextitle>
   <firstline>Skiøn er Purpur-Rosen, naar dens Mund</firstline>
   <notes>
      <note>Teksten følger <i>Samtlige Værker I</i> (1801), side 171-73.</note>
      <note>Tidligere trykt i Poulsens <i>Nytaarsgave for Damer</i> (1793), under titlen ,,Til Marylli paa hendes Confirmationsdag''.</note>
   </notes>
   <quality>korrektur1,kilde,side</quality>
</head>
<body>
    Skiøn er Purpur-Rosen, naar dens Mund
Aabner sig, og friske, dobbelt røde,
Dens jomfruelige Læber møde
Solen i den feire Morgenstund;
Vestenvindens Kiøle den omlufter
I de hede Middagsstraalers Ild;
Blidt-bedrøvet, yndig, stille, mild
Veemod i dens Aftenluhning dufter.

    Skiøn er Himlen, naar i Purpur-Glands
Rosens Brudgom frem af Østen træder,
Og en Hær af Livets vakte Glæder
Møder den i Jubelchores Dands;
Lystudspredende den glad fremiler,
Blomstersmykket hilser Dalen den,
Skoven tager Fugles Sang igien;
Al Naturen rundt omkring den smiler.

    Men saa skiøn er Purpur-Rosen ei,
Men saa skiøn er Morgenrøden ikke,
Som Uskyldighed i Pigens Blikke,
Naar hun gaaer paa Dydens Himmel-Vei;
Gudsfrygt hendes unge Siel bevarer,
Aldrig snubler hendes lette Fod;
Munter dandser hun sit Maal imod,
Tryg i Himlens Varetægt for Farer.

    Denne Vei, Marylli! vandre du
Troe til dine Dages Aftenrøde!
Naar dig Jordens Smiger-Slanger møde,
Kom din Pagt med Himmelen ihu!
Da skal han, som Dyden ei forlader,
Af hvis Hænder Solens Purpur flød,
Han, som dig og Rosen rødme bød,
Her og hisset signe dig, som Fader.
</body>
</poem>

<poem id="baggesen2002092703">
<head>
   <title>Til Laville</title>
   <subtitle>Da han reiste til Norge</subtitle>
   <toctitle>Til Laville</toctitle>
   <indextitle>Til Laville</indextitle>
   <firstline>Vee Støvet, hvis i denne Livets Scene</firstline>
   <notes>
      <note>Teksten følger <i>Samtlige Værker I</i> (1801), side 174-75.</note>
      <note>Tidligere trykt i Poulsens <i>Nytaarsgave for Damer</i> (1793), under titlen ,,Til en Ven, som reiste til Norge''.</note>
   </notes>
   <quality>korrektur1,kilde,side</quality>
</head>
<body>
    Vee Støvet, hvis i denne Livets Scene
Slet intet Lys opklarte Tvivlens Nat!
O vee den Ven, som af sin Ven forladt
Da fandt sig uden Haab i Mørket ene!

    Lig Tantalus sin flux forsvundne Drik,
Da tørre Læbe Bægret neppe rørte,
Forbande skulde jeg det Øieblik,
Som dig, du Ædle! mig imøde førte!

    Forbande skulde jeg det falske Nu,
Som mig en flygtig Trylleglæde skabte.
Hvori jeg saae med Smil en anden du,
For evig at begræde hvad jeg tabte!

    Nei flye, min Siel! fortvivlte Raserie,
Der myrder selv den Glæde, Dyder tænde,
Med den afsindige Philosophie:
Som slutter, alt med Døden har en Ende.

    Trods Robinet, Helvetius og hver,
Som med Voltairisk Vid Fornuft forjager.
Jeg troer et Liv, hvor den, som var mig kiær
Mig ingen sydlig Vind saa let borttager.
</body>
</poem>

<poem id="baggesen2002092704">
<head>
   <title>Begeistringen</title>
   <subtitle>Til Hertuginden Lovisa Augusta</subtitle>
   <toctitle>Begeistringen</toctitle>
   <indextitle>Begeistringen</indextitle>
   <firstline>Min Røst var saa svag, min Sang var mat</firstline>
   <notes>
      <note>Teksten følger <i>Samtlige Værker I</i> (1801), side 176-78.</note>
      <note>Tidligere trykt i Poulsens <i>Nytaarsgave for Damer</i> (1792).</note>
   </notes>
   <quality>korrektur1,kilde,side</quality>
</head>
<body>
    Min Røst var svag, min Sang var mat,
Og Strængen zittred som mit Hierte;
Thi Lyn kun lysned Skialdens Nat,
Og ingen Muse Greb mig lærte;
Jeg sukked i forspildte Klager
Ved Pindi tidselkrandste Fod;
I Kamp mod alle Livets Plager
Udtømtes endelig mit Mod.

    De fore mig engang forbi
De hulde Heliconiader.
Hvor, Himmelske! henflygter I?
Saa raabte Digtekunstens Fader.
Vi flygte hen til Herthas Dale,
Saa svarte de forfulgte Ni,
Farvel, Parnas! Farvel, Castale!
Til Danmarks Paphos ile vi.<note>Danmarks] Danmark</note>

    Da skimtede den tause Skald
Et Glimt af Haab til Held i Sange;
Da følte han sit ædle Kald,
Og fandt sig dansk og mindre bange:
Med alle Muser vil jeg ile
Til Musers danske Tempel hen;
Jeg der vil see <i>Lovise</i> smile;
Og Harpen lyde skal igien.

    Hvor glædedrukken saae min Aand
Gudinderne Lovise krandse,
Og Gratierne, Haand i Haand,
Omkring vor Erycine dandse!
En Ild som ingen Ord kan nævne,
Meer end Apollos Straalers Lyn;
Fornyet Ild i hver en Evne
Besiælte mig ved dette Syn.

    Men du, hvis Skiønhed, Aand og Ild
Med ingen Skye sin Glands omhylled,
Hvis himmelblide lyse Smil
Til Danmark alle Muser trylled!
O! tør blandt Landets Millioner,
Som kappes at tilbede dig,
Den frelste Sangers glade Toner
Dit Tempels Alter nærme sig?
</body>
</poem>

<poem id="baggesen2001060802">
<head>
   <title>Harpeklang</title>
   <toctitle>Harpeklang</toctitle>
   <indextitle>Harpeklang</indextitle>
   <firstline>Hvor er du, salige Lyst?</firstline>
   <notes>
      <note>Teksten følger <i>Samtlige Værker I</i> (1801), side 179-80.</note>
      <note>Tidligere trykt i <i>Labyrinten</i> (1793).</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- - u u - u u -</metrik></wrap>
    <wrap><metrik>- - u u - u u - u</metrik></wrap>
    <wrap><metrik>- - u u -</metrik></wrap>
    <wrap><metrik>- - u u - u u - u</metrik></wrap>
            <wrap><metrik>-</metrik> ,  <metrik>u -</metrik> ,  <metrik>u u -</metrik></wrap>

    Hvor er du, livsalige Lyst?<note>livsalige] salige - efter førstetrykket i <i>Labyrinten</i>, og uden ,,liv-'' går den metriske kabale, som forudskikket øverst i digtet, ikke op.</note>
Hvor er du, o himmelske Glæde?
Kom hid til mit Bryst!
Tag tæt ved mit Hierte dit Sæde!
        Dlim - dumdlum - dumdumdrum -

    ,,Her er jeg! modtag mig! og lee!''
Saa vinkte Gudinden for Latter;
Jeg loe - men, og Vee!
Det ikke var Himmelens Datter.
        Dlim&nbsp;-&nbsp;-&nbsp;-&nbsp;

    ,,Kom! favn mig! omsving mig og larm!''
Saa hopped en anden, og spøgte;
Jeg sprang - men o Harm!
Det var ikke hende, jeg søgte -
        Dlim&nbsp;-&nbsp;-&nbsp;-&nbsp;

    ,,Kom! kys mig! og smelt i min Lyst!''
Saa tonte den tredde Gundinde;
Jeg sang - men mit Bryst
Blev tomt, det var ei min Veninde!
        Dlim&nbsp;-&nbsp;-&nbsp;-&nbsp;

    Da tav det; en Perle nedrandt;
Det smilte, som Englene græde.
Jeg græd - men jeg fandt
Min søgte, min himmelske Glæde!
        Dlim - dumdlum - dumdumdrum.
</body>
</poem>

<poem id="baggesenandrea4">
<head>
   <title>Paa Spidsen af St. Gottard</title>
   <toctitle>Paa Spidsen af St. Gottard</toctitle>
   <indextitle>Paa Spidsen af St. Gottard</indextitle>
   <firstline>Støvet tav; og det sidste, det svageste Lisplen af Bækken</firstline>
   <notes>
      <note>Teksten følger <i>Samtlige Værker I</i> (1801), side 181-82.</note>
      <note>Tidligere trykt i <i>Minerva</i> (1791).</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- u - u u - u</metrik> , <metrik>u - u u - u u - u</metrik> ,</wrap>
        <wrap><metrik>- u u - u u -</metrik></wrap>
    <wrap><metrik>- u u - u u - u u - u u - u u - u</metrik> ,</wrap>
        <wrap><metrik>- u u - u u - u u - u</metrik></wrap>
            <wrap><metrik>- u u -</metrik></wrap>

Støvet tav; og det sidste, det svageste Lisplen af Bækken
Tabte sig under min Fod.
Skabningen lytted til Skaberens Gang; med tilbedende Taushed
Rullede Kloden i zittrende Hvirvel
        Under hans Fod.

,,Hellig! hellig! I Stjerner! o bæver det med mig! men tier,<note>hellig!] hellig!''</note>
Tier det evige Navn!
Stammer det ikke! thi nær er den Helliges festlige Rædsel.
Hellig! o hellig! uendelig! evig!
        Hellig! -''

Ordet døde; men Aanden igienfødt levende svang sig,
Løst af Begrebernes Baand,
Nærmere Gud i den voxende Glands. Den Eviges Almagt
Favned i Glandsens omhyllende Straaler
        Ordenes Siel.
</body>
</poem>

<poem id="baggesen2002092705">
<head>
   <title>Den visnede Maiblomst</title>
   <subtitle>Til Grevinde Charlotte Schimmelmann</subtitle>
   <toctitle>Den visnede Maiblomst</toctitle>
   <indextitle>Den visnede Maiblomst</indextitle>
   <firstline>Jeg spired frem til moden Duft</firstline>
   <notes>
      <note>Teksten følger <i>Samtlige Værker I</i> (1801), side 183-86.</note>
      <note>Tidligere trykt i Poulsens <i>Nytaarsgave for Damer</i> (1792), under titlen ,,Den visnede Mayblomst i Blomsterglasset''.</note>
   </notes>
   <quality>korrektur1,kilde,side</quality>
</head>
<body>
    Jeg spired frem til moden Duft;
Men langsomt i den kolde Luft
Jeg arme spired frem;
Jeg blev imellem Torne fød;
Jeg smagted i min Moders Skiød;
Jeg alt for liden Næring nød,
Og voxte mellem Liv og Død
I mit for kolde Hiem.

    Medlidende mig Phøbus saae,
Paa Sandet, mellem Torne staae,
I Natten, kold og svag;
Han brød mig af, og tog mig op,
Og aanded i min spæde Knop:
Du ikke ganske visne skal;
Kom med til min Venindes Sal,
Til Næring og til Dag!

    Han bar fra Stedet hvor jeg stod,
Mig hen til hendes skiønne Fod;
Og Foden traadte mig;
Jeg fandt dens kielne Tyngde sød,
Og ønsked' under den min Død.
Til anden Undertræden vant,
Jeg denne saa livsalig fandt,
Og jeg var lykkelig.

    Men ak! hun blikte ned, og saae
Den spæde Blomst, hun traadte paa,
Og mildt hun tog den op;
Og bar den i sin skiønne Haand,
Og gav den apollonisk Aand,
I det med Smilen hun udbrød:
Jeg dig vil ikke træde død,
Du lille spæde Knop!

    Hun bar mig hen omhyggelig
Til Solens Skin, og satte mig
I qvægende Chrystal;
Hun ofte skiænkte mig et Smil,
Der meer end Solens Straalers Ild
Fuldmodned' min udsprungne Knop,
Og alle Blade frisked' op
I Glemsel af min Qval.

    Men o! det varede saa kort,
Min indre Næring svinder bort,
Og, ak! jeg visne maa.
Jeg døer, omplantet uden Rod;
Og døer ej meer ved hendes Fod;
Jeg visner her paa Glassets Rand.
O! grusom satte hun i Vand
Den Blomst hun traadte paa.
</body>
</poem>

<poem id="baggesen2002092801">
<head>
   <title>Tordenen paa Toppen af Grimsel</title>
   <toctitle>Tordenen, paa Toppen af Grimsel</toctitle>
   <indextitle>Tordenen paa Toppen af Grimsel</indextitle>
   <firstline>Høit opløftet over Jordens Tuer</firstline>
   <notes>
      <note>Teksten følger <i>Samtlige Værker I</i> (1801), side 187-89.</note>
   </notes>
   <quality>korrektur1,kilde,side</quality>
</head>
<body>
    Høit opløftet over Jordens Tuer,
Over siunkne Bierges tause Væld,
Hvor det næste Trin mit Væsen truer
Med et Fald igiennem Skyens Buer
Ned i Dybet, i hvis Svælg jeg skuer,
Svimler jeg paa Toppen af mit Field.

    Skræk! i dette stille Lysets Øde,
Hvor det sidste Suk af Bækken døde,
Hvor jeg tabte dybt hvert Lye.
Pludselig den hele Himmel mørknes;
Og min Æthers klare Tomhed størknes
I en tordensvanger Skye.

    Er det Livets eller Dødens Vinger,
Som paa denne Pynt omsuse dig?
Lyn, som den Usynlige nedsvinger?
Er det blege Lys, din Straale bringer
I det tykke Mulm, som Alt omringer,
Sendt at hæve - sendt at styrte mig?

    Underfulde Skræk! I Skrald af Torden
Midt i Flammeskyens Hvirvelstorm,
Mellem Klippers Fald, mens hele Jorden
Bæver, og, imod Naturens Orden,
Himlen sort, og Dybet lyst er vorden,
Jubler i sin Undergang en Orm!

    See! mit Øye blindes kun af Luer,
See mit mit Øre døves kun af Brag,
I hvis Rasen, Jord og Himmel gruer
For den yderste Naturens Dag!
Neppe føler jeg mit Hierte banke;
Dog forhøyer Livet i hver Tanke
Døden i hvert Tordenslag.

    Sandsers høie Qval, som Aanden fryder!
Rædsel, som mig evigt Mod indgyder!
Fare! som betrygger mig!
Kan en Traad, som Hendelse kun tvinder,
Som den blinde Skiebne sammenspinder,
Kan et Væsen, som i Støv forsvinder,
Føle dig?

    Nei! hvor Sandserne kun Rædsler ændse,
Hvor Naturens Skabning ligger Liig,
Her, paa Livets og paa Dødens Grændse,
Blotte Støv! ophøiet over dig,
Føler jeg mig tryg i Skrækkens Svimmel,
Drømmer jeg mig ind i evig Himmel;
Thi jeg er udødelig!
</body>
</poem>

<poem id="baggesen2002092802">
<head>
   <title>Serenade</title>
   <toctitle>Serenade</toctitle>
   <indextitle>Serenade</indextitle>
   <firstline>Lyt, Elskede! lyt!</firstline>
   <notes>
      <note>Teksten følger <i>Samtlige Værker I</i> (1801), side 190-92.</note>
      <note>Tidligere trykt i <i>Labyrinten</i> (1793).</note>
   </notes>
   <quality>korrektur1,kilde,side</quality>
</head>
<body>
Lyt, Elskede! lyt!
Hør, Kierlighed kalder
Den blomstrende Alder!<note>blomstrende] blomstrendes</note>
Før Bladene visne, før Sneen den falder,
                Lyt! lyt!

Kom, Elskede! kom!
Kast om dig din Kaabe!
Hør Kierlighed raabe:
Naar lønnes min Troskab? Hvor snart tør jeg haabe?
                Kom! kom!

Luk Vindvet lidt op!
Skue ned paa den bange,
Hvis bævende Sange
Saa bønligen nynned' alt hundrede Gange:
                Luk op!

O salige Nu!
See! Stjernerne svinde!
O elskte Veninde!
O bliv! lad din aabnede Himmel dem blinde
                Endnu!

Blik ned! det er mig!
Jeg elsker! jeg elsker!
Jeg elsker! jeg elsker!
Jeg elsker! jeg elsker! jeg elsker! jeg elsker
                Kun dig!

Luk Vindvet igien!
Forkiøl dig dog ikke!
Kun nok et Par Blikke!
Hav Tak da; du Søde! glem ikke! glem ikke
                Din Ven!

Nok eengang! Farvel!
Blik til mig i Drømme,
Som Kierlighed sømme!
Sov sødelig sagte! drøm salige Drømme!
                Sov vel!
</body>
</poem>

<poem id="baggesen2002092803">
<head>
   <title>Til Palmine</title>
   <toctitle>Til Palmine</toctitle>
   <indextitle>Til Palmine</indextitle>
   <firstline>Palmine! vi vil elske, være glade</firstline>
   <notes>
      <note>Teksten følger <i>Samtlige Værker I</i> (1801), side 193-94.</note>
      <note>Tidligere trykt i Rahbeks <i>Charis</i> (1797).</note>
   </notes>
   <quality>korrektur1,kilde,side</quality>
</head>
<body>
    Palmine! vi vil elske, være glade,
Og mindste Glimt af Kummer kysse bort;
Thi, Elskte! til at sørge, til at hade
Er Livets længste Drøm for kort.

    Lad følesløse Daarer til os skele,
Lad Nid bagtale vores ædle Lyst;
Vi den med smilende Foragt vil dele,
Tæt trykte til hinandens Bryst.

    Hvi skulde Sorg forbittre vore Dage?
Naar Solen er i Vesten dalet ned,
Vi hele Natten har igien tilbage,
Den tause Nat for Kierlighed.

    Og naar i Østen Solen atter stiger,
Vi muntre høre Lærkens Morgenlyd;
Vort Liv den med en Dag endnu beriger,
Som og skal svinde bort i Fryd.

    Kun den, hvis mørke Siæl er Avinds Sæde,
See Glæden evig lyne sig forbi!
Lad Elskovs daarlige Foragter græde!
Vi, Elskte! ville kysse, vi.
</body>
</poem>

<poem id="baggesen2002092804">
<head>
   <title>Krandsen</title>
   <subtitle>Til Grevinde Charlotte Schimmelmann</subtitle>
   <toctitle>Krandsen</toctitle>
   <indextitle>Krandsen</indextitle>
   <firstline>Jeg ofred til Apoll paa Bredden af Castale</firstline>
   <notes>
      <note>Teksten følger <i>Samtlige Værker I</i> (1801), side 195-96.</note>
      <note>Tidligere trykt i <i>Ungdomsarbeider</i> (1791), se <xref poem="baggesen2003022002"/>.</note>
   </notes>
   <quality>korrektur1,kilde,side</quality>
</head>
<body>
    Jeg ofred til Apoll paa Bredden af Castale,
Hvor Gratierne mødte mig i Dands;
Med frygtsomt Blik, med Stammen i min Tale,
Og dog med Fryd, som ingen Toner male,
Nedlagde jeg for dem min Krands.

    Modtager den, tilbedede Gudinder!
Saa stammed jeg, den uanselig er;
Men Uskyld bandt den, og fra mine Kinder
En Taare randt paa hvert dens Blad, Gudinder!
O! disses Dug er alt dens Værd.

    De tog den med de Smiil, der sees oplive
Saa mangen Kold og Følesløs og Død.
Jeg saae ved hvert den meer opfrisket blive;
,,Kun Gratierne tage, for at give,''
Saa deres søde Stemme lød.

    Charlotte, sang den første, vor Veninde,
Skal denne Krands af os sig skiænket see;
Charlotte, sang den anden, den skal finde
Forskiønnet, sang den tredie Gudinde,
Charlotte, sang de alle tre.

    Grevinde! men min Tak kan Taushed ene male;
Chariterne forlode mig i Dands.
Fortryllet, stum, fra Bredden af Castale,
Med Følelser, som Gratier kun tale,
Jeg saae dem række Dig min Krands.
</body>
</poem>

<poem id="baggesen2002092804a">
<head>
   <title>Helbredelsen</title>
   <subtitle>Til Palmine</subtitle>
   <toctitle>Helbredelsen</toctitle>
   <indextitle>Helbredelsen</indextitle>
   <firstline>Solen mig ei bragte Glæde</firstline>
   <notes>
      <note>Teksten følger <i>Samtlige Værker I</i> (1801), side 197-99.</note>
      <note>Tidligere trykt i:<br/>- Ribers <i>Samling af Poesier</i> (1786), under titlen ,,Til Zeline''.<br/>- <i>Ungdomsarbeider</i> (1791).</note>
   </notes>
   <quality>korrektur1,kilde,side</quality>
</head>
<body>
    Solen mig ei bragte Glæde;
Maanen stedse saae mig græde;
For mit Syn var alting sort.
Ved dit første Smiil, Palmine!
Flygted' Mørke, Skræk og Pine
Fra min Siel for evig bort.

    Før jeg saae Naturen øde;
Morgenrødens Straaler døde
I mit Øies mørke Skye;
Nu jeg seer, og Himlen priser,
Godheds smilende Beviser,
Seer dem glad hver Morgen nye.

    Før jeg hørte kun paa Jorden
Støvets Skrig og Himlens Torden;
Bækken rislede mig Skræk;
Nu, mens Skrig og Torden tier,
Lyde Glædens Melodier
Sødt i Skov og Dal og Bæk.

    Før mit sorgopfyldte Hierte
Følte lutter Nag og Smerte,
Da det ikke slog for dig;
Nu, det ganske dig tilhører,
Ingen Plage meer det rører;
Alting nu henrykker mig.

    Før med bange Blik mit Øie
Giennem Taarer saae den Høie,
Saae ham lyne, saae ham vred;
Støvet glad jeg nu forlader,
Naar jeg svæver nær min Fader,
Drukken af hans Salighed.

    Jeg, ved Foden af hans Throne,
Priser ham i Glædens Tone;
Ved min Side knæler du!
Vred og stræng jeg seer ham ikke;
Ak! thi giennem dine Blikke
Seer jeg denne Fader nu.

    Haand i Haand vi ville vandre
Livets Bane med hverandre;
Og ved Dødens Engels Bud
Skulle, for igien at leve,
Vore Siele sammensvæve
I de sidste Suk til Gud.
</body>
</poem>

<poem id="baggesen2002092805">
<head>
   <title>Himlen i Draaben</title>
   <toctitle>Himlen i Draaben</toctitle>
   <indextitle>Himlen i Draaben</indextitle>
   <firstline>Dagbebudende Glands omskimrede Jorden</firstline>
   <notes>
      <note>Teksten følger <i>Samtlige Værker I</i> (1801), side 200-02.</note>
      <note>Tidligere trykt i <i>Minerva</i> (juli 1791), under titlen ,,Dugdraaben''.</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- u - u u - u - u u - u</metrik> ,</wrap>
        <wrap><metrik>- u u - u u - u - u u -</metrik> ,</wrap>
    <wrap><metrik>- u - u u - u - u u - u</metrik> ,</wrap>
        <wrap><metrik>- u u - u u - u</metrik> ,</wrap>
                        <wrap><metrik>- u - u u - u -</metrik></wrap>

Dagbebudende Glands omskimrede Jorden;
Rødmende laae den, et Noer, i Morgenens Favn.
Helligt Gysende foer igiennem Naturen:
See! og den slumrende vaktes
                                          Op i Klangen af Lysets Bliv.

Evig vækkende Klang! fra vaagende Himles
Hvelvinger lyder end du til Jordenes Slum;
Vakt, jeg knælende bad; da voxede Glandsen
Festlig, og Skyernes Purpur-
                                          Teppe hævedes. Taagen svandt.

Solen flammede frem vidtstraalende; Himlens
Hvelvinger luede; Gud var Flammernes Sang.
Vaagen bæved i Lyst den lyttende Klode,
Stirrede, jublede, tonte,
                                          Sang, og sank under Livets Vægt.

Synet taalte dig ei, det luende Høies
Vældige Straalen, og Gud i Straalernes Glands!
Ak! det stirrende Blik, omlynet af Himles
Altforudæmpede Klarhed,
                                          Veeg Din Herligheds Overvæld.

Dybt tilbedende randt min helligste Taare
Ned, og dens Duggen modtog et visnende Straa;
Og i Perlen nedsank mit Blik fra det Høie,
See! men og her jeg et Gienskin
                                          Fandt af Dig; hvor er ei din Glands,

Alnærværende? hist i Himlenes Ildhav,
Her i den Draabe hvori sig sænkte mit Blik,
Synker Siælen i dig, o Evigheds Under!
Draabens, som Ætherens Glarhav,
                                          Favner Solen, og smiler Gud.
</body>
</poem>

<poem id="baggesen2002092806">
<head>
   <title>Palmines Smiil</title>
   <toctitle>Palmines Smiil</toctitle>
   <indextitle>Palmines Smiil</indextitle>
   <firstline>Elsk Dyden! lød en ukiendt Røst</firstline>
   <notes>
      <note>Teksten følger <i>Samtlige Værker I</i> (1801), side 203-05.</note>
      <note>Tidligere trykt i:<br/>- Rahbeks <i>Danske Tilskuer</i> (7. april 1791), under titlen ,,Dyden''.<br/>- <i>Ungdomsarbeider</i> (1791).</note>
   </notes>
   <quality>korrektur1,kilde,side</quality>
</head>
<body>
    ,,Elsk Dyden!'' lød en ukiendt Røst
Alt tidlig i mit spæde Bryst;
,,Vær Dyden troe!'' saa bød min Fader;
,,Følg Dyden!'' bød min Lærer mig,
Og du skal blive lykkelig,
Hvis aldrig du dens Spor forlader.

    Jeg saae den i min Moders Blik,
Naar tryg ved hendes Haand jeg gik;
Men ak! jeg saae den giennem Taarer.
Jeg elsked ei, men ynkte den;
Thi Rosen er ei Barnets Ven,
Naar Rosens skiulte Torn det saarer.

    Jeg saae den med et stadigt Smiil,
At vente rolig Dødens Piil
I Oldingens alt matte Blikke.
Fast stirred den mod Graven hen;
Jeg frygtede, jeg æred den;
Men elske kunde jeg den ikke.

    Jeg saae den Nordens Fjelde lig,
Mørkladen, kold, urokkelig,
I gamle Fædres stolte Minde.
Jeg den beundringsværdig fandt;
Mit Hoveds Bifald heelt den vandt;
Men Hiertet kunde den ei vinde.

    Jeg saae den, giennem Hovedbrud,
I Moralistens vise Bud;
Men barsk og tør og uden Ynde.
Jeg fandt tilsidst af Pønsen træt
At Moralisten havde Ret;
Men blev desværre ved at synde.

    Jeg saae den agtet, og forsmaaet;
Jeg saae den i den Usles Graad;
Og i den Glades muntre Blikke.
Jeg fandt den kold; jeg fandt den varm;
Jeg fandt den selv i Venskabs Arm;
Men den fortryllede mig ikke.

    Jeg saae den i <i>Palmines</i> Smiil,
Undselig, munter, lys, og mild,
I al sin Himmelglands og Ynde;
Og Sjælen foer i salig Fryd
Til dig, guddommelige Dyd!
Jeg nu skal aldrig meere synde.

    Jeg nu skal evig elske Dig;
Du mig skal giøre lykkelig;
Du mig skal uophørlig lede;
Thi min <i>Palmines</i> lyse Smiil,
Som straaler af din egen Ild,
Jeg uophørlig skal tilbede.
</body>
</poem>

<poem id="baggesen2002092806a">
<head>
   <title>Mirabeaus Død</title>
   <toctitle>Mirabeaus Død</toctitle>
   <indextitle>Mirabeaus Død</indextitle>
   <firstline>Riqvetti døde. Høit fra Zoner indtil Zoner</firstline>
   <notes>
      <note>Teksten følger <i>Samtlige Værker I</i> (1801), side 206-09.</note>
   </notes>
   <quality>korrektur1,kilde,side</quality>
</head>
<body>
    <i>Riqvetti</i> døde. Høit fra Zoner indtil Zoner
I bange Røsters hule Torden lød
Et sammenblandet Skrig af vakte Nationer:
Den vaagne Friheds Herkules er død.

    Han Hydrens Hierte traf. Sit Saar den skrækket følte;
Med Rasen saae den Folkeretten frie;
Giftsprudlende dens Qval af tusind Struber brølte;
Men ene skialv den ved sit Raserie.

    Fornuften frydet saae dens trufne Hierte bløde,
Og fandt ulægeligt Uhyrets Saar;
Mat af sit Seierslag, saa sang den, Helten døde;
Men Seierslagets Virkning ei forgaaer.

    Han hævnet faldt! Og I, som nysudløste bæve
Ved Seierheltens Fald for nye Baand,
Forsager ei! Hans Aand skal over Throner svæve,
Og iisne hver til Vold bevæbnet Haand.

    Europa græder; men de Taarer, som nu rinde,
(Frugtbare Dug i Friheds unge Vaar!)
Skal modne Roserne til Krandsen om hans Minde.
Det - zittrer o Tyranner! - ei forgaaer.

    Hans Lov henbruser lydt i disse Taarers Strømme;
En Festlig Taushed vidner Jordens Dom.
Med Krympen Hydren selv ham Krandsen maa tildømme:
Stor var han! lyder hele Jorden om.

    Stor var han! høit til Trods for hine Trælles Trælle,
Som skialv med Thronerne ved hvert hans Ord,
Skal Evighedens Røst fra Slægt til Slægt fortælle,
Og Mørkets Hære bæve: Han var stor!

    Og da naar <i>Rousseaus</i> Sæd fremspirer i hvert Hierte;
Naar i hvert Hoved, <i>Kant!</i> dit Lys opgaaer;
Naar Verden har forglemt hvad den af Præster lærte;
Og ingen død Apostel meer opstaaer;

    Naar Storhedsboblen, Vold og Guld og Smiger skaber,
Ei trylleskuffer meer den voxne Jord;
Naar Glandsen, den som Barn beundrede, sig taber,
Og ingen <i>Cæsar</i> kaldes mere stor;

    Da - langt bag Sekler - naar den sidste Neros Krone
Er smuldret hen i Glemsels mørke Favn,
Skal Lysets Venner end i høie Jubler tone,
<i>Riqvetti!</i> Dit udødelige Navn.
</body>
</poem>

<poem id="baggesen2002092807">
<head>
   <title>Revolutionen</title>
   <toctitle>Revolutionen</toctitle>
   <indextitle>Revolutionen</indextitle>
   <firstline>Himmelen tordner, ei Jorden. I Tordenen ruller os Skiæbnens</firstline>
   <notes>
      <note>Teksten følger <i>Samtlige Værker I</i> (1801), side 210-13.</note>
      <note>Tidligere trykt i <i>Labyrinten</i> (1793).</note>
   </notes>
   <quality>korrektur1,kilde,side</quality>
</head>
<body>
<wrap><metrik>- u u - u u - u , _ u - u u - u u - _u ,</metrik></wrap>
<wrap><metrik>_ - - - u u - , _ - u u -</metrik></wrap>
<wrap><metrik>_ _ - u u - u u - u u - u u - u ,</metrik></wrap>
<wrap><metrik>_ _ _ - , _ u u - u u -</metrik></wrap>
<wrap><metrik>_ _ _ _ - u u - u u -</metrik></wrap>

    Himmelen tordner, ei Jorden. I Tordenen ruller os Skiæbnens
Udslag bringende Vogn nærmere nær.
Axlerne brage forfærdelig! Hiulene lyne
Skræk! og de vrinskende Hingste
Fnyse fraadende frem!

    ,,Solene slukkes! og Natten opvælder af Helvedes Huuler!
Altomdampende Mulm hyller vort Blik!
Ariman seirer! o Rædsel! dig Chaos opsluger,
Jord! ak du synker! du synker!
Helvede skiuler din Plads!''

    Himmelen tordner; ei Helved. Vel sløredes Solen, og Mørkets
Rundtom dampende Mulm hyller vort Blik!
Typhon er løset, og Helvede vaktes, og Jorden
Sank - men den hæves! den hæves!
Solen oprinder igien!

    ,,Jorden, den hæves! af hvem? af den løsede Typhon? af Orcus?
Af den knusende Vogns lynende Hiul?
Hingstene trampe den ned under gnistrende Hove!
Ak! og Fortvivlelsens Krampdrag
Spiller - men hæver den ei!''

    ,,Daaren kun haaber i Hvirvelens Dyb, den Kloge fortvivler
Der, hvor seirende Mulm hyller hans Blik!
Timen er kommen! nu sees det i Mørket, hvad Maalet
Var! og i Helvedes Latter
Høres det lydeligt nu:

    ,,Drømmenes Drømme, Forædling! Fornuftsols Straalen! og Frihed!
Skiøndt opfyldes I nu! Herlige Dag!''
Jubler I Vise! saa jubler dog lydt I Propheter!
Høit! at de Vrinskendes Latter
Døves! o! døver den dog!''<note>dog!''] dog!</note>

    Himlenes Høieste tordner! Forstummer Formastelsens Blinde!
Vognen nærmer sig alt nærmere! see!
Axlerne brage bedøvende! Hiulene gnistre
Lyn! og de skummende Hingste
Fnyse nu kaadere frem!

    Typhon, Ariman, Orcus, i flammende Skagler af aabne
Struber Edder udspye! Bidslernes Staal
Rødmes af Blod, og i Dampen fremfnyse de Lastens
Ild! og Retfærdighed antændt
Flyer paa den skiælvende Jord!

    O! men Tømmen, den skiulte, usynlige Tømme sig taber
Høit i Styrerens Haand umaalelig høit
Over Titanernes Manker og Hiulenes Gnistren!
Held! og det fnysende Forspand
Lystrer, uvidende hvem!

    Dybenes sorteste Kiæmper adlyde Ham! Myrdende Magters
Vilde Rasen Hans Vink! Helvede selv
Fordrer den Helliges Villie! Krigen er Fredens
Vogn - og de fraadende Hingste
Skynde den snarere frem.

    Frihed stormes til Jorden, Forædling og Aandernes Middag;
Snart den seirende Sol klarer vort Blik!
Dampene spredes! da sees det i Straaler hvad Maalet
Var; og en renere Verden
Priser da Tordnerens Gang!
</body>
</poem>

<poem id="baggesen2002092808">
<head>
   <title>Digtekunstens Undfangelse</title>
   <toctitle>Digtekunstens Undfangelse</toctitle>
   <indextitle>Digtekunstens Undfangelse</indextitle>
   <firstline>Begeistring! i Skiønheds uskyldige Skiød</firstline>
   <notes>
      <note>Teksten følger <i>Samtlige Værker I</i> (1801), side 214-15.</note>
      <note>Tidligere trykt i Rahbeks <i>Charis</i> (1797), under titlen ,,Fantasie paa Bredden af Thunersøen''.</note>
   </notes>
   <quality>korrektur1,kilde,side</quality>
</head>
<body>
    Begeistring! i Skiønheds uskyldige Skiød
Undfangede <i>Psyche</i> din himmelske Spire,
I <i>Cyprias</i> Lund, hvor din tryllende Lire,
O Føbos, ledsaget af <i>Cynthias</i> Sukke gienlød;
Hvor Øret og Øiet og Hiertet fandt Hvile,
Hvor Aanden i Saligheds Anen henflød,
Omtonet af legende Zefirers Susen,
Af Fuglenes Qvækken og Bækkenes Brusen,
Omstraalet af Lysets syvløvede Krands,
Omsvævet af alle Chariter i Dands,
Fortryllet af Jordens og Vandets og Luftens og Himmelens Smile.
Did bragte du, <i>Eros!</i>, din rødmende Brud.
Hvor bæved det vellystberusede Hierte!
Det anede Frihed, og Viisdom, og Gud
I smertelig Fryd, og i kildrende Smerte.
Jomfruelig bly; men og qvindelig øm;
Sank rødmende Bruden i Brudgommens Arme,
Og Angestens Iis paa Henrykkelsens Strøm
Hentøedes i Kierligheds smeltende Varme.
Da slumrede Psyche paa Roser i Cyprias Lund,
Hendysset af alle den vuggende Jords Melodier;
O lette, o søde, o salige Blund!
Hun drømte sig favnet af Gud, i Favnen af nye Tryllerier.
Den Vaagnendes Aand
Fandt, løst af de jordiske Baand,
Sig hævet paa Følelsens Vinge til Himlenes Himle;
Nedstirrende saae
Hun under opsvævende Fødder en Verden fremgaae,
En skiønnere Verden, hvor tusind Fortryllelser vrimle.
</body>
</poem>

<poem id="baggesen20011110101">
<head>
   <title>Kyssene</title>
   <subtitle>Til Palmine</subtitle>
   <toctitle>Kyssene</toctitle>
   <indextitle>Kyssene</indextitle>
   <firstline>Giv mig, Palmine! tusind Kys, og atter</firstline>
   <notes>
      <note>Teksten følger <i>Samtlige Værker I</i> (1801), side 216-17.</note>
      <note>Tidligere trykt i:<br/>- Ribers <i>Samling af Poesier</i> (1786), under titlen ,,Til Zeline. Efter Catullus''.<br/>- <i>Ungdomsarbeider</i> (1791), under titlen ,,Til Serene. Efter Catull''.</note>
      <note>En fri gendigtning af Catuls berømte femte ode, ,,Vivamus, mea Lesbia, atqua amemus'', der i Otto Gelsteds oversættelse lyder:<br/>Lad os leve, min Lesbia, lad os elske, / ikke regne de strenge oldinges onde / rygtesnak for mere værd end en skilling. / Solens ild kan dø og atter fødes, / men når livets korte lys er slukket / venter os kun en evig nat og slummer. / Giv mig tusind kys og siden hundred, / derpå tusind andre og derpå hundred, / så endnu en gang tusind og så hundred! / Når vi har vekslet endnu et tusind, / vil vi blande dem sammen og glemme tallet, / så at ingen misundelig volder os skade, / når han erfarer hvor mange kys vi har vekslet.</note>
      <note type="credits">Bidrag fra Sven Sørensen.</note>
   </notes>
   <quality>korrektur1,kilde,side</quality>
</head>
<body>
    Giv mig, <i>Palmine!</i> tusind Kys, og atter
Ti Tusind, og saa tusind nok igien;
Derpaa ti Tusind under Spøg og Latter,
Et Tusind paa ti Tusind stedse hen!

    Naar vi paa denne Viis hinanden have
Tre, fire Millioner Gange kyst,
Vi kunne det saa snildeligen lave,
At Ondskab taber reent sin Tællelyst.

    Og ingen skal til andre kunne sige,
Som ved den simple Maade muligt var:
Saa mange Gange kyste han sin Pige;
Saa mange Gange hun ham kysset har.
</body>
</poem>

<poem id="baggesen2002092809">
<head>
   <title>Til Schleppegrell</title>
   <subtitle>(Under Evalds Haab og Erindring i hans Stambog)</subtitle>
   <toctitle>Til Schleppegrell</toctitle>
   <indextitle>Til Schleppegrell</indextitle>
   <firstline>Lig Memnons Støtte, kold, og uden Liv</firstline>
   <notes>
      <note>Teksten følger <i>Samtlige Værker I</i> (1801), side 218-19.</note>
      <note>Tidligere trykt i Rahbeks <i>Charis</i> (1797), under titlen ,,I Schleppegrells Stambog''.</note>
   </notes>
   <quality>korrektur1,kilde,side</quality>
</head>
<body>
    Lig <i>Memnons</i> Støtte, kold, og uden Liv,
Mit Orgel ubevidst jeg stod
I Nattens Mulm, hvor sieldne Lyn af Fryd
Forgieves glimted mig imod.

    Men Memnons Støtte lig, da <i>Phøbus</i> rød,
Fra Himmelbuens østre Rand,
De første Straaler paa dens Isse skiød,
Og tændte dens Metal i Brand;

    Jeg pludselig blev varm og fuld af Liv<note>Linjen ikke indrykket i originalen.</note>
Da Dans Begeistrings-Sol opgik;
Jeg sang; din Glands, o <i>Evald!</i> var det Bliv,
Hvorved mit Orgel Stemme fik.

    Din Hymnes Straaler tændte første Gang
Med apollonisk Ild min Sjel;
Og aldrig glemmer jeg at denne Sang
Var Evalds Sang til <i>Schleppegrell</i>.
</body>
</poem>

<poem id="baggesen2002092810">
<head>
   <title>Til mit Fædreneland</title>
   <subtitle>1796</subtitle>
   <toctitle>Til mit Fædreneland</toctitle>
   <indextitle>Til mit Fædreneland</indextitle>
   <firstline>Du Plet af Jord, hvor første Gang mit Øie</firstline>
   <notes>
      <note>Teksten følger <i>Samtlige Værker I</i> (1801), side 220-24.</note>
      <note>Tidligere trykt i Rahbeks <i>Charis</i> (1797), under titlen ,,Giensyn og Tilbageblik''.</note>
   </notes>
   <quality>korrektur1,kilde,side</quality>
</head>
<body>
    Du Plet af Jord, hvor første Gang mit Øie
Fra Vemods Favn opstirred til det Høie;
Og i et Smil, og Skyens Purpurbrud,
Fortryllet saae de første Glimt af Gud.

    Plet, hvor jeg vaagned op af Intets Slummer;
Fremkaldt af Almagts underfulde Bliv,
Til Livets korte Fryd og lange Kummer;
Men og, algode Gud! til evigt Liv.

    O elskte Plet! hvor første Gang mit Øre
Henrykkedes af Vaarens Harpers Klang;
Hvor Himles Harmonie jeg troede høre
I Skovens Lyd, og i min Moders Sang.

    Hvor første Gang min spæde Læbe stammed
Med kielen Følelse det ømme Navn;
Hvor første Gang mit tændte Hierte flammed
I Kierligheds og Venskabs hulde Favn.

    O Fødeland! hvor fandt en Plet min Leden,
Saa vidt vor Klode Støvets Slægt beboer,
Saa blid, saa lystelig, saa fuldt et Eden,
Som du, for den, hvis beste Fryd herneden
Er Mindet af hans første Fryd som Noer?

    Ak! ingensteds er Roserne saa røde;
Ak! ingensteds er Tornene saa smaa;
Og ingensteds er Dunene saa bløde,
Som de, vor Fordums Uskyld hvilte paa.<note>A. Arlaud har i sin <i>Jens Baggesens Poetiske Skrifter</i> forsvaret at rette ,,Fordums'' til ,,Barndoms'' med følgende ord: ,,...Derimod har Baggesen selv citeret [disse berømte Linier] et Par Gange senere, nemlig 1811, hvor han har benyttet dem som 'Fortale' foran (...) 'Flaskebrev', og 1823, i det sidste danske Riimbrev, der haves fra hans Haand, til Kabinetssekretær Adler (...); og da han begge disse Steder i sidste Linie har forandret <i>Fordums</i> (der findes i samtlige 3 oprindelige Redaktioner) til <i>Barndoms</i>, har Udgiveren ikke taget i Betænkning ogsaa at optage denne Læsemaade her.'' - Det er en meget rimelig begrundelse, men Kalliope følger her forlægget.</note>

    Forgiæves giød, i mindre brudte Straaler,
Ud over fremmed Egn den milde Sol
Velsignelsernes Væld i større Skaaler,
End over Beltet om vor kolde Pol.

    Forgiæves hæver langt bag Hiemmets Hegne
Sig høiere mod Himlen Jordens Bryst;
O! hvad var Himlen selv, hvis ingenvegne
Vort Hierte der fandt Spor af svunden Lyst?

    Reis Kloden om, og smelt i kielne Lunde;
Og gys i hellig Lyst paa Fjeldes Iis;
Skue tusind doppelt Liv, og hør af tusind Munde
Naturens, Glædens, og dens Skabers Priis;
Bemærk hvert Fodtrin der, hvor rene Sæder
I Ligheds Hegn betrygge Friheds Glæder!

    Dog favner overalt vemodig glad
Din Aand et saligt sødt jeg veed ei hvad;
Ak! thi Hyrdinders Dands til Hyrders Qvad,
Ved <i>Arnos</i> Bred, er tvungen mod de Lege,
Hvori for Høgen vore Duer vege.

    Thi <i>Heloises</i> Lund seer tornet ud
Mod Krattet, hvor, omsnært af Brombærranken,
Du favnede som Barn din første Brud;
Og <i>Skrækhorns</i> Himmelspids er dog ei høi som Banken,
Hvorpaa jeg efter Maanen greb, og Tanken,<note>Alluderer til <xref poem="baggesen2001082701"/>.</note>
Den første Tanke, tabte sig i Gud.

    Nei, her! kun her, i den afsides Have,
Som <i>Fredrik</i> vogter, Fredens Engel lig;
Hvor mine Brødres Slægter favne sig
I fælles Held, fra Sarpen ned til Trave;

    Kun her, o Danmark! i dit stille Skiød
Fandt det i fremmed Lyst beruste Hierte
Den hele Fryd, det længselfuldt begierte,
Den Roe, som langt fra dig det aldrig nød.

    Her kalder jeg i Mindet froe tilbage
Min vilde Vandrings underfulde Dage,
Og skuer dobbelt skiøn og elskelig
Hver svunden Engel blandt den fierne Vrimmel,
Hver Stjerne paa min giennemfløine Himmel,
Min Frydhavns stille Havblik! speilt i dig.
</body>
</poem>

<poem id="baggesen2002092811">
<head>
   <title>Palmines Bortgang</title>
   <toctitle>Palmines Bortgang</toctitle>
   <indextitle>Palmines Bortgang</indextitle>
   <firstline>Her svandt hun, Rosen falmer, Løvet bæver</firstline>
   <notes>
      <note>Teksten følger <i>Samtlige Værker I</i> (1801), side 225-26.</note>
      <note>Tidligere trykt i Poulsens <i>Nytaarsgave for Damer</i> (1797), under titlen ,,Dafnes Bortgang''.</note>
      <note>Under navnet <i>Palmine</i> besynger Baggesen sin første hustru, Sophie Haller.</note>
   </notes>
   <quality>korrektur1,kilde,side</quality>
</head>
<body>
    Her svandt hun, Rosen falmer, Løvet bæver,
Violen visner langt fra hendes Fod;
Men meer end Rosers og Violers Duft omsvæver
End Stedet, hvor hun stod.

    Hun svandt - og Solens sidste Straaler tabtes
I Mulm; den hele Himmelegn blev mørk;
Og Jordens lyse Paradiis omskabtes
Til Dødens tause Ørk.

    Hun svandt - og Zefir tav, og Philomele,
Selv Bækken tav, som lagt i nye Baand.
Alt sukked dybe Suk, som om den hele
Natur opgav sin Aand.

    Hun svandt - og Lundens Glæder svandt med hende;
Med hendes Smil forsvandt min hele Lyst.
Erindring! ene du kan atter tænde
Dens Fakkel i mit Bryst.

    O fyld min Siel med Mindet af den Rene,
Du Duft, som hun i Flugten efterlod!
Et Rosenkys oplive min Camene
I Spor af hendes Fod!

    Jeg knæle vil andægtig, og beaande
Med fyrig Læbe hvert et segnet Straae,
Som - (o det segned i vellystig Vaande!)
Den Engel traadte paa.

    Til mattet af mit ømme Hiertes Stræben,
Løft, i det sidste Kys, af Livets Baand,
Jeg, med min Elsktes qvalte Navn paa Læben,
Opgiver sødt min Aand.
</body>
</poem>

<poem id="baggesen2002092812">
<head>
   <title>Til Frue Frederike Brun</title>
   <subtitle>(I et Exemplar af Erik Eiegod)</subtitle>
   <toctitle>Til Frue Frederike Brun</toctitle>
   <indextitle>Til Frue Frederike Brun</indextitle>
   <firstline>Hvilken Najas tør sin Skaal vel gyde</firstline>
   <notes>
      <note>Teksten følger <i>Samtlige Værker I</i> (1801), side 227-28.</note>
      <note>Tidligere trykt i Rahbeks <i>Charis</i> (1800).</note>
   </notes>
   <quality>korrektur1,kilde,side</quality>
</head>
<body>
    Hvilken <i>Najas</i> tør sin Skaal vel gyde
Ned i <i>Heliconiaders</i> Elv?
Hvilket Blomst tør Floras Dyrker byde
Blomsterbreddens Dronning, <i>Flora</i> selv?

    Hvilken Sang tør Dalens Digter stamme
Alpe-Bardernes <i>Egeria?</i>
Hvilken Tone har min Cithers Gamme,
Værdig Harpens <i>Polyhymnia?</i>

    Ingen. Bækken standser, Rosen blegner,
Skialden tier, lyttende til dig;
Ned for Altret i din Lund jeg segner;
Hvad jeg byder, selv du skiænkte mig.

    Kun eet Offer bringer dig mit Hierte:
Fromme! tag det venligen imod!
Og for alt, hvad <i>Sappho</i> mig forærte,
Eiegode! tag min <i>Eiegod</i>.
</body>
</poem>

<poem id="baggesen2002092813">
<head>
   <title>Skilsmissen</title>
   <toctitle>Skilsmissen</toctitle>
   <indextitle>Skilsmissen</indextitle>
   <firstline>Snart hæves jeg til Lysets Sæde</firstline>
   <notes>
      <note>Teksten følger <i>Samtlige Værker I</i> (1801), side 229-30.</note>
      <note>Tidligere trykt i Ribers <i>Samling af Poesier</i> (1788), under titlen ,,Skilsmissen efter -''.</note>
   </notes>
   <quality>korrektur1,kilde,side</quality>
</head>
<body>
<center><nonum><sc>Hun</sc></nonum></center>
Snart hæves jeg til Lysets Sæde;
Mig Gravens Mørke skrækker ei;
O! doppelt døde jeg med Glæde,
Hvis nogen elskte dig, som jeg.

<center><nonum><sc>Han</sc></nonum></center>
Ved Dig kun dette Hierte hænger;
Dit Billed kun mit Øie seer;
Hvis Du mig ei kan elske længer,
Jeg Elskov ei behøver meer.

<center><nonum><sc>Hun</sc></nonum></center>
O! meer og meer, og uden Ende
Jeg hist vil elske dig, min Ven!
Mit Hiertes Ild skal doppelt brænde,
Hvor ingen Smerte dæmper den.

<center><nonum><sc>Han</sc></nonum></center>
Din Stemme dæmpes; men dit Øie
Mig smiler doppelt hvert et Ord;

<center><nonum><sc>Hun</sc></nonum></center>
Jeg nærmer mig den Evighøie;
Den synker alt, den mørke Jord.

<center><nonum><sc>Han</sc></nonum></center>
O Gud! o Smil! o kom tilbage!

<center><nonum><sc>Hun</sc></nonum></center>
Jeg elsker dig i Himlens Skiød .....

<center><nonum><sc>Han</sc></nonum></center>
O! rinder Taarer! rinder Dage!
O! rind mit Liv! o favn mig, Død!
</body>
</poem>

<poem id="baggesen2002092814">
<head>
   <title>Til Bonaparte</title>
   <subtitle>Digtet paa Toppen af St. Bernhardsbierget i Foraaret 1799</subtitle>
   <toctitle>Til Bonaparte</toctitle>
   <indextitle>Til Bonaparte</indextitle>
   <firstline>Hvilken Mand, Helt, Gud, o du Lyd fra Pindus</firstline>
   <notes>
      <note>Teksten følger <i>Samtlige Værker I</i> (1801), side 231-35.</note>
   </notes>
   <quality>korrektur1,kilde,side</quality>
</head>
<body>
    <wrap><metrik>- u - - - u u - u - _u</metrik></wrap>
    <wrap><metrik>- u - - - u u - u - _u </metrik></wrap>
    <wrap><metrik>- u - - - u u - u - _u </metrik></wrap>
                            <wrap><metrik>- u u - _u</metrik></wrap>

Hvilken Mand, Helt, Gud, o du Lyd fra <i>Pindus</i>,
Clios høisangfordrende Røst! hvis Gienklang
Rører alt selvdirrende Harpes Strænge,
                                             Gielder dit Magtbud?

Hvilket Navn bør dybt i din Kluft, o <i>Rhodan</i>,
Høit om <i>Montblancs</i> Top, og fra Pol til Pol rundt
Tordnens Festklang døvende, trefold Ekko
                                             Festlig gientage?

<i>Ilions</i> Borg sank, og i Seklers Stormhav
<i>Ilions</i> Muurs styrtende Magt, og selv du,
<i>Ilions</i> gruusreisede nye Kolos, høit-
                                             taarnede <i>Roma!</i>

Trefold Grav opslugte din Æt, <i>Herakles!</i>
<i>Cyrus</i> Sol gik ned; <i>Alexanders;</i> <i>Cæsars;</i>
Hedenold! din Verden forgik; med den sank
                                             Gudernes Afkom.

Frankens Helt, du <i>Carl!</i> og de Russers Helt, <i>Czar!</i>
Preussers Helt, Eneherskernes Mønster, <i>Fredrik!</i>
Eders Maaner straaler ei meer. Hvorhen i
                                             Heltenes Tusmørk?

O Begeistring! Lyn, o kun vilde Lynglimt
Møde dig, rundtspeidende Blik! Europa
Hyller afgrundstigende Damp. Omsonst du
                                             Kaldte mig, <i>Clio!</i>

Ingen Sol opklarer, og intet Maanlys
Jordens Nat; selv Stjernerne slukkes; rundt om,
Mellem Biergtroldspøgelser, saae jeg Dverge
                                             Kravle paa Dverges

Skuldre, fem Lag høit; men et Pust, og hovdkulds
Styrtet laae Skykæmpen i Gruus! selv femfold
Hundred opdyngt skued mit Blik; men aldrig
                                             Stod der en Heros.

Hvi dog, Luftstrøm! suser du saa? Hvi dirrer
Lyren, syvklangfyldt, som om Musen selv den
Rørte? Syng! syng! toner mig <i>Drancens</i> Drøn i
                                             Alpernes Gienlyd.

Milde Luft, sydviftede! Fra hvad Alter
Steg din laurbærrygende Duft? Din Ørn, <i>Zeus</i>,
Svæver nær, nær, nærmere - Skræk! dens Rov alt
                                             Suser jeg henrykt

Ned fra <i>Bernhards</i> øverste Tind, hen over
Heltes fordums Speil, det ruinomkrandste
Middelhav, hen over din Øe, <i>Calypso!</i>
                                             <i>Ætna</i> forbi, hen

Over <i>Minos</i> hellige Grav, ustandset
Hen forbi hin Bred, hvor af Havet opsteg
<i>Aphrodite</i>, hen i din aabne Favn, syv-
                                             armede <i>Nilus!</i>

Skræk! men her! hvad Syn! Pyramiders Zittren!
Støtters Fald! Jordskiælv! Catacombers Aabning!
Hedenold giengangende, vakt af <i>Portens</i>
                                             Styrtende Hvelving!

O men hist - hvem skuer jeg hist med Ægis
Væbnet? ham? ham selv, med <i>Apollos</i> Aasyn,<note>Aasyn] Aaasyn</note>
Skuffer ei hvert Træk, min triumphomtonte
                                             Helt, <i>Bonaparte!</i>

O! du Vognborgknuser i Kamp, <i>Ares</i>,<note>Her mangler en tryksvag stavelse før ,,Ares'', f.eks. ,,o''.</note>
<i>Ares?</i> nei, <i>Zeus</i> selv paa Titaners Biergfald.
Slag i Slag Lyn slyngende, du, min Høisangs
                                             Skiulte Begeistring!

Din Triumphvogn vende du snart! Europas
Hæse Suk, ak! sidste maaskee, dig kalder.
Iil, Olympskioldrustede hiem, og styrt den
                                             sidste <i>Chimæra!</i>
</body>
</poem>

<poem id="baggesen2002092901">
<head>
   <title>Taus Tilbedelse</title>
   <subtitle>Til Fanny</subtitle>
   <toctitle>Taus Tilbedelse</toctitle>
   <indextitle>Taus Tilbedelse</indextitle>
   <firstline>Den høieste Begeistrings Himmel-Elv</firstline>
   <notes>
      <note>Teksten følger <i>Samtlige Værker I</i> (1801), side 236-40.</note>
      <note>Tidligere trykt i Rahbeks <i>Charis</i> (1797), under titlen ,,Endelig Erklæring''.</note>
   </notes>
   <quality>korrektur1,kilde,side</quality>
</head>
<body>
    Den høieste Begeistrings Himmel-Elv
Henrinder uden Sprudlen i sig selv,
Og den Religion, Naturen selv os lærte,
Hvis Andagt gløder dybt i Kiernen af vort Hierte,
I Røg og Gnister ei med Knittren bryder ud;
Dens hellige, dens rene, lyse Lue
Udsvæver ikke pralende til Skue,
Men brænder nært af Dyd, allene seet af Gud.
Den Kolde Hiertets Væld i Talens Bække leder;
Og den tilbeder ei, som overlydt tilbeder.

    O Fanny! som i Duggens Draaber sig
Afspeilet Solen seer, naar Skyerne den vige,
Saa tusindfold gienstraalet seer du dig
I tusind Blikke, som din Glands imøde hige;
Hvert Øie, du din Ynde speiler i,
Det Belte, Cypris skiænkte dig, fortryller<note>Cypris] Cypres</note>
Med stærkere, med svagere Magie,
Som mindre eller meer det Støvets Taage hyller.

    Men, Fanny! mellem Millioner fik
Af Phoebus ingen et saa dannet Øie,
Som jeg, for hele Himlen i dit Blik;
I intet speiler du dit Værd saa reent, du høie!
Hvert Syn din Skiønhed seer en Guddoms Skimmer lig;
Mit ene seer Dig selv, og skuer Gud i dig.

    Ei blot den Fod, hvorunder Floras Spæde
Med Smilen segne mellem Engens Straa;
Ei blot den Haand, af hvilken man med Glæde
Sig lod til Ridder blandt de Døde slaae;
Ei blot de Lokker i hvis brune Ringe
Sig Frihed selv med Vellyst binde lod;
Ei blot den Væxt, som Gratier omsvinge,
Som Amathusias er krum imod;
Ei blot, hvad selv den blinde Hob fortryller,
Din indre Guddoms ydere Gestalt,
Det skiønne Støvets Slør, din Aand omhyller,
Med al sin Troldom i mit Øie faldt.
Men denne Siæl, som i dit Øie maler
Med hellig Glands hvad Mængden ikke seer,
Som Viisdoms Sprog paa dine Læber taler,
Og i hver Mine Himlens Adel leer,
Som nynner Salighedens Melodier
I hver din vellystmilde, søde Sang,
Naar Kunsten lytter og Naturen tier
I Himmellyden af din Harpes Klang.
Den ædle, store, høie Siæl, som hæver
Dig over din Gestalt saa høit, som den
Sig over andre høiner, naar du svæver
I Gratiernes Dands blandt Muser hen;
Det milde, bløde Hierte, som fornemmer,
Meer smertelig end egen andres Nød,
Og som i Viraksdampen aldrig glemmer,
At Evas Blod i alles Aarer flød;
Den lysere Forstand, det Vid, den Evne,
Som skiælner Tings og Tankers sande Værd,
Og det jeg veed ei hvad, som intet Ord kan nævne,
Som idealtilrunder al din Færd;
Den i dit hele Jegs Fuldkommenheder
Fuldendte mageløse Harmonie,
Der samler i sig selv de Træk Naturen spreder
Til Eenheds livelige Melodie.
Det alt, o Fanny! Saligheders Fylde!
I min Beundrings Øie speilte sig;
Og see Dig, som du er, og ikke hylde
Din Guddom - ganske see dit hele Dig,
Og ei mit hele Liv til Offer dig berede,
Og ei med Sands og Aand dig evig at tilbede,
Umuligste af al Umulighed for mig!

    Men, min tilbedende Begeistrings Elv
Henrinder evig skiulet i sig selv,
Og den Religion, som dine Smil mig lærte,
Hvis Tempellampe brænder i mit Hierte,
Ei bryde skal i Ords forvovne Gnistren ud;
Dens hellige, dens himmelrene Lue
Fremsvæver fra sit Alter ei til Skue;
Den brænder, nært af dig, men ene seet af Gud.
</body>
</poem>

<poem id="baggesen2002092902">
<head>
   <title>Bønhørelsen</title>
   <toctitle>Bønhørelsen</toctitle>
   <indextitle>Bønhørelsen</indextitle>
   <firstline>O! jeg lyksalige! Fanny bønhører mig!</firstline>
   <notes>
      <note>Teksten følger <i>Samtlige Værker I</i> (1801), side 241-42.</note>
      <note>Tidligere trykt i:<br/>- Ribers <i>Samling af Poesier</i> (1786), under titlen ,,Lycas til Lycilis''.<br/>- <i>Ungdomsarbeider</i> (1791), under titlen ,,Den glade Lycas''.</note>
   </notes>
   <quality>korrektur1,kilde,side</quality>
</head>
<body>
    O! jeg lyksalige! Fanny bønhører mig!
Hvem er blandt Kierligheds Frelste saa lykkelig?
Fanny hengiver sig mig!
Læbernes lukkede Knoppe kun aabne sig
For at fortælle mig sødt at hun elsker mig!
Roserne dufte kun mig!

    Himmelske Muser og Gratier, styrker mig!
Lærer min flammende Siel at udgyde sig!
See! jeg beruses i Fryd!
Fanny, du synger! ophøiet, som Aphetor,
Leiret paa Pindus i Musernes Tryllechor,
Hører jeg Tonernes Lyd!

    See jeg er mægtig og riig som Saturnion,
Viis som Tritonia, skiøn som Endymion,
Stærk og berømt som Achill!
Fanny! du smiler - Idalia skiuler sig -
Viisdom og Rigdom og Skiønhed og Styrke mig
Skiænker dit tryllende Smil.

    Slyng dine rammende Straaler, Olympier!
Knusende Himmelens støttende Hvelvinger!
Trykt til min Elskedes Barm,
Intet forfærder mig; rolig jeg slumrer der;
Sødt under Braget af buldrende Tordener,
Fanny! jeg døer i din Arm.
</body>
</poem>

<poem id="baggesen2002092903">
<head>
   <title>Til Freden</title>
   <subtitle>
      <line>Paa Kongens Fødselsdag</line>
      <line>1800</line>
   </subtitle>
   <toctitle>Til Freden</toctitle>
   <indextitle>Til Freden</indextitle>
   <firstline>Krigens Larm og Skrækkens Bulder</firstline>
   <notes>
      <note>Teksten følger <i>Samtlige Værker I</i> (1801), side 243-45.</note>
      <note>Tidligere trykt i:<br/>- <i>Kreds-Sang for Det Harmoniske Selskab paa Kongens Fødselsdag den 29 Januar 1800</i> (1800).<br/>- <i>Minerva</i> (januar 1800).</note>
   </notes>
   <quality>korrektur1,kilde,side</quality>
</head>
<body>
    Krigens Larm og Skrækkens Bulder,
Svøbt i Tvedragts Tordenskye,
Rundt om hele Kloden rulder;
Alle Fredens Muser flye;
Giennem Blods og Taarers Strømme
Sees Europa nøgen svømme
For at ruste sig paa nye.

    Livets Væld af Dødens Flammer
Tørres paa den bange Jord;
Hvert et Folk er stædt i Jammer;
Havet selv er fyldt af Mord.
Men blandt Nationers Grave
Blomstrer Dannerkongens Have;
Freden troner i vort Nord.

    Til vor Palmes stille Skygge
Tyede de forfulgte Ni,
Og i Templet, alle bygge,
Enes alt til Harmonie;
Flid og Kunst og milde Sæder,
Viisdom, Dyd, og rene Glæder
Saligt favne sig deri.

    Hulde Fred! dit Lye vi skylde
Alt det Held, vi frydes ved;
Af din Himmels rige Fylde
Flyder Dans Lyksalighed:
At, mens fierne Brødre bløde,
Vi med Sang hinanden møde,
Takke vi din Huld, o Fred!

    Op! til Fredens Priis, I Muser!
Evan! op med fulde Maal!
Doppelt Fryd i Sangen bruser:
Fredens Skaal er Thronens Skaal!
Lyd i Hiertets fulde Toner
Sang af <i>Danmarks</i> Millioner:
<i>Christians</i> og Fredens Skaal!

    Hæderkront i Musers Tempel
Straale længe <i>Christian!</i>
Fyrsters Mønster, Folks Exempel
Finde sig foreent i Dan!
Vore Børnebørn gientage
Seent til Danmarks sidste Dage:
Signet være <i>Christian!</i>
</body>
</poem>

<poem id="baggesen2002092903a">
<head>
   <title>Til Kronprindsen</title>
   <subtitle>1800</subtitle>
   <toctitle>Til Kronprindsen</toctitle>
   <indextitle>Til Kronprindsen</indextitle>
   <firstline>Din Morgenrøde hilset blev</firstline>
   <notes>
      <note>Teksten følger <i>Samtlige Værker I</i> (1801), side 246-48.</note>
      <note>Tidligere trykt som særtryk: <i>Sang i Anledning af Hans Kongelige Høihed Kronprindsens Fødselsdag</i> (1800).</note>
   </notes>
   <quality>korrektur1,kilde,side</quality>
</head>
<body>
    Din Morgenrøde hilset blev
Med Fryderaab:
,,Lev, Yngling! Fredens Engel! lev!
Vær Danmarks Haab!''
Og tidlig fandt Dit elskte Land
Opfyldt sin Bøn;
Og Norden saae sin bedste Mand
I Kongens Søn.

    Og Skridt for Skridt, med stadig Gang,
Utrættelig,
Til Fredregentens første Rang
Du hæved Dig.
Vor Bondes feire Dag oprandt;
Hver Taage veeg;
Selv Thronens Dunster sank og svandt,
Alt som Du steeg.

    Dig Hierter flettede Din Krands,
Du Fredens Ven!
Og Sandheds Lys, og Dydens Glands
Omstraaler den.
Ved rolig Virken blev Du stor
Og elskelig;
Og virksom Rolighed i Nord
Nu signer Dig.

    Ja <i>Fredrik!</i> hør det hele Folk
I denne Sang;
Mit Hiertes Røst er Landets Tolk,
Ved Harpens Klang:
Nyd længe ved Marias Bryst
Tredobbelt skiøn
Din, Hendes, hele Danmarks Lyst,
Dit Hiertes Løn!
</body>
</poem>

<poem id="baggesen2002092904">
<head>
   <title>Venskab og Kiærlighed</title>
   <toctitle>Venskab og Kierlighed</toctitle>
   <indextitle>Venskab og Kiærlighed</indextitle>
   <firstline>O du, som medsmilende leer</firstline>
   <notes>
      <note>Teksten følger <i>Samtlige Værker I</i> (1801), side 249.</note>
      <note>Tidligere trykt i Rahbeks <i>Charis</i> (1800), under titlen ,,Sonnet''.</note>
   </notes>
   <quality>korrektur1,kilde,side</quality>
</head>
<body>
    O du, som medsmilende leer,
Er jeg glad, og medlidende græder,
Naar ingen Fryd mig tindrer meer,
Naar Død kun i Livet jeg seer;
O Venskab! Din Skat er mig meer
End al Jorderigs glimrende Glæder;
Med Dig i min Lykke jeg leer,
Og med Dig i min Kummer jeg græder.

    Men Du, som omslyngte mit Bryst
Med Chariternes duftende Kiæder,
Da første Gang med Zittren kyst<note>kyst] Kyst</note>
Min Fanny mig lærte din Lyst;
O Elskov! du fylder mit Bryst
Med de høiere Himmelens Glæder:
Med Dig er min Smerte mig Lyst,
Og med Dig i min Vellyst jeg græder.
</body>
</poem>

<poem id="baggesen2002092905">
<head>
   <title>Til Fanny</title>
   <toctitle>Til Fanny</toctitle>
   <indextitle>Til Fanny</indextitle>
   <firstline>Skal jeg da skylde dig mit Væsens hele Vel?</firstline>
   <notes>
      <note>Teksten følger <i>Samtlige Værker I</i> (1801), side 250-52.</note>
      <note>Tidligere trykt i Poulsens <i>Nytaarsgave for Damer</i> (1793), under titlen ,,Til Psyche''.</note>
   </notes>
   <quality>korrektur1,kilde,side</quality>
</head>
<body>
    Skal jeg da skylde dig mit Væsens hele Vel?
Vil du min takkebundne Siel
Med uafbrudte Lænker binde,
Min sande Glædes første Skaberinde?

    Skal jeg da blot af din tilbedte Haand
Modtage hver den blide Himmels Gave,
For i min Gields uløselige Baand
Til evig Tid at føle mig din Slave?

    Skal evig ingen anden Lyst,
End den, at see dig, elskte Mage!
Lyksalig alle dine Dage,
Min hele Siel med Længsels Vold indtage?
Vil du despotisk af mit Bryst
Hver anden Følelse forjage?

    Hold op, hold op engang at giøre mig
Med Godheds evig uafbrudte Prøver
Saa tusend Gange mere lykkelig,
End slig en Orm at være det behøver.

    O! denne Haand engang tilbage tag,
Hvormed, Naturen lig, du Dag fra Dag
Foryngede Lyksaligheder
Omkring mig paa min Gang i Livet spreder.

    Lad dog en Time stundom gaae forbi
Hvori jeg ei skal tænke dig, Veninde!
Med østerlandsk Afguderie,
Mit Væsens eneste Velgiørerinde!

    Saa knæler Geberen for Solen ned,
Der, aldrig mørknet, venlig smiler,
Og med fornyet Liv og Kraft og Munterhed
Hver Morgen gavmild til ham iler.

    Han glemmer over Godheds Sendebud
Den Gode, som det bød paa Himlen frem at ile.
Hold op, Tilbedte! som Guds Sendebud at smile,
At over dig jeg ei skal glemme Gud!
</body>
</poem>

<poem id="baggesen2002092906">
<head>
   <title>Digterfortvivlelse</title>
   <subtitle>Svanesang</subtitle>
   <toctitle>Digterfortvivlelse</toctitle>
   <indextitle>Digterfortvivlelse</indextitle>
   <firstline>Nei! længer vil jeg ei min vilde Smerte styre</firstline>
   <notes>
      <note>Teksten følger <i>Samtlige Værker I</i> (1801), side 253-56.</note>
      <note>Tidligere trykt i <i>Charis</i> (1797), med undertitlen ,,Da hun yttrede, at hun heller læste Prosa end Poesie''.</note>
   </notes>
   <quality>korrektur1,kilde,side</quality>
</head>
<body>
    Nei! længer vil jeg ei min vilde Smerte styre;
Jeg længe nok den fængslet holdt;
Jeg sønderbryder dig, forhadte, haante Lyre!
Du har mig Keede nok forvoldt.

    Tag, Phoebus! søndertraadt den skiænkede tilbage!
Der ligger den! forgiæves klang
Dens Strænge længe nok; Jeg spildte mine Dage
Alt længe nok med spottet Sang.

    Hvi kan jeg ei med den tillige knuust bortslænge
Det Hierte, som beruste den med Klang,
Hvis Følelser henrisled i dens Strænge,
Naar jeg, af Ekko spottet, sang?

    O! kunde jeg med den tillige sønderbryde
Den indre Cither i mit Bryst!
O! kunde paa dens Brud mit Blod i Taarer flyde!
Min eneste, min sidste Lyst!

    Thi Hevn, thi blodig Hevn, o Skræk! kan ene kiøle
Min Muses vilde Raserie;
Med Kildren vilde jeg til Iis forvandlet føle
Det Flammehav, jeg bruser i.

    Thi see! den Himmelske, hvis lyse Blik antændte
Med Apollonisk Ild mit Bryst,
For hvem min Aand, et evigt Offer, brændte
Med Veemods stille Martyr-Lyst;

    Hun, som mit Hierte sang i alle Musens Toner,
Begeistret blot af hendes Savn,
Naar Appeniners Field og Alpers Ekkothroner<note>Appeniners] Appeminers</note>
Gientoge min Gudindes Navn;

    Hun, som ukiendt jeg sang, for hvem jeg ene stemte
Min Harpe; hun, hvis drømte Smiil
Var al min Lyst; ak! hun, for hvem jeg giemte
Skiult i mit Hierte Dødens Piil;

    Hun, som jeg nævnte skiult i digtede Veninder
Seline, Chloris, Idealia,
Hun i hvis Aand og Blik sig overtrufne finder
Amanda selv, og selv Urania;

    Hun, som jeg digted mig nu grusom, nu bedrøvet,
Nu munter, nu medynksom mild,
Nu trykket til mit Bryst, nu stedse mig berøvet,
En evig Olie i min Ild;

    Hun, som jeg uden Haab tilbedende har dyrket
Umærket, uden Løn; hun, af hvis Fod
Et fundet Spor i Støvet havde styrket
Til evig Taal mit svage Mod;

    Hun, som, o Salighed! jeg endelig har fundet,
Med al min søgte, drømte, tabte Fryd,
I hvis tilbedte Haand min Siel har forud vundet
En evig Løn for evig Dyd;

    Hun, o Fortvivlelse! forstaaer ei Musens Toner,
Og fatter ei den Danske Harpes Klang.
O falmer, visner om min Tinding, Bragas Kroner!
Døe paa min Læbe, du min sidste Sang!
</body>
</poem>
</content>
</section>

<section level="1">
<head>
   <toctitle>Elegier</toctitle>
</head>
<content>

<poem id="baggesen2002092907">
<head>
   <title>Til Menander</title>
   <subtitle>1782</subtitle>
   <toctitle>Til Menander</toctitle>
   <indextitle>Til Menander</indextitle>
   <firstline>Du glade Ven! som i din Elsktes Arm</firstline>
   <notes>
      <note>Teksten følger <i>Samtlige Værker I</i> (1801), side 259-64.</note>
      <note>Tidligere trykt i Iversens <i>Samling af Poesier</i> (1785), under titlen ,,Til min Ven''.</note>
   </notes>
   <quality>korrektur1,kilde,side</quality>
</head>
<body>
    Du glade Ven! som i din Elsktes Arm
Kan trodse Skiebnens Storm og vilde Larm,
Som ved din <i>Daphnes</i> Haand paa Roser træder
I Livets Nat, hvor jeg blandt Torne græder;
Og ledes tryg ved hendes Trøst og Raad,
Som <i>Theseus</i> før ved <i>Ariadnes</i> Traad;
Som dysset i din Fryd ei Smerte føler,
Men hører Zephyr der hvor Norden brøler;
Og tryg paa hendes Skiød, ved hendes Bryst
Seer i din Elskovs Speil kun Lys og Lyst!
Tilgiv mig, elskte Ven! om jeg afbryder
Et Øieblik den Rolighed, du nyder;
Tilgiv mig! ak, thi Skiebnen nægted mig,
Enhver Velsignelse, den skiænkte dig.
Viid, elskte Ven! den Jord som hun omdanner
Til Himmel i din Arm, din Ven forbander;
Viid, Himlen jog fra mig for evig bort
Hvert Smiil af Fryd; mig Solen selv er sort,
Mig Jorden er, som Skrækkens mørke Rige,
Opfyldt med Bødler og Ulykkelige;
Fryd er mig Død, og om min knuste Barm
Opflammer Helved, selv i Venskabs Arm.

    O! du, som ligger knuust af Vredens Torden,
Forglemt af Himmelen, forskudt af Jorden,
Trods den Elendighed, som martrer dig,
Trods al din Jammer, du er lykkelig,
Hvis du kun lider eget Uhelds Smerte,
Og andres Suk din Siel ei større lærte;
Hvis ikke Frenders Graad, og Venners Skrig
Dig friste til at glemme Gud og dig!

    Dog! er det Ret, jeg dig min Smerte klager?
Din ømme Siel vil dele disse Plager;
Min Klage vil forgifte dig din Roe;
Ting, som din Ven saa gierne vilde troe.
Og jeg, som føler al den Qval, som brænder
I Sorger for ulykkelige Venner,
Jeg smitter grum med Sorg for mig et Bryst,
Som Gud fandt værd og skabte blot til Lyst!
Jeg, Ven, bedrøve dig, og see dig græde!
Jeg skulde for min Skyld see Taarer væde
Det Øie, som af Vellyst straalte nys,
Som kun er skabt til Smiil, og Daphnes Kys!
Din Siel jeg skulde grum min Gift indgyde!
Og røve dig, hvad selv jeg ei kan nyde,
Min sidste Trøst jeg skulde røve mig,
Min elskte Ven! at see dig lykkelig?
Nei! skiul dig tunge Qval i skiulte Taarer,
Du tynger dobbelt, hvis min Ven du saarer,
Kom sidste Glimt af Fryd og stem min Sang,
Til Lyst den eneste, den sidste Gang.

    Tidt naar min Siel, forfulgt af Skræk og Kummer,
Mens salig i din Elsktes Arm du slummer,
Sank i det Hav af Sorg, den svømmed i,
Den saae din Fryd at lyne sig forbi,
Og voldsom den anspændte sidste Kræfter,
For mere nær at svømme Glandsen efter:
Som bange Styrmand seer paa knuste Stavn,
I Stormens Nat et Glimt i nære Havn,
Som giennem sorte Skov en Vandrer iler
Imod et Lys, der dybt i Grunden smiler,
Saa seer min Siel den Sol, der Skyen brød,
Og lyser rundt om dig paa Daphnes Skiød,
Af kielent Venskab den da, lettet, svinger
Sig efter dig, paa Tankens snare Vinger;
Den glemmer alt, og troer sig lykkelig,
Fordi den favner Daphne, Dyd og dig.

    Da glemmer jeg hvert Nag af fremmed Smerte
Og mindes knap, den saarede mit Hierte;
Da min henrykte Siel i Glæden troer,
At Gud er god, og ei allene stor;
Da synes mig den hele Skabning smile,
Og Dyd mod Dyd og Lyst mod Vellyst ile,
Og kappes om, i Fryd at drukne mig;
Da er jeg rolig, glad og lykkelig.
Som en skibbruden Mand, igien paa Landet,
Forglemmer Stormens Rædsler nys paa Vandet,
Saa glemmer jeg min Smertes vilde Larm,
Naar jeg dig skuer glad i Daphnes Arm.
Det er mit sidste Tilflugtssted paa Jorden,
Naar Himlen mig forfølger med sin Torden,
Hvor min forfulgte Siel kan skiule sig
For Fædres Hændevrid, og Brødres Skrig.
Det er den Sol, jeg øiner mid i Taagen,
Som trøster mig i Nattens bange Vaagen;
Og styrker mig, at ende Livets Færd,
Min Gud, mig selv og min <i>Menander</i> værd.
</body>
</poem>

<poem id="baggesen2002092908">
<head>
   <title>Det første Haandtryk</title>
   <subtitle>Til Seline</subtitle>
   <toctitle>Det første Haandtryk</toctitle>
   <indextitle>Det første Haandtryk</indextitle>
   <firstline>Nei! bort med Trøst! paa denne Jord</firstline>
   <notes>
      <note>Teksten følger <i>Samtlige Værker I</i> (1801), side 265-70.</note>
      <note>Tidligere trykt i <i>Minerva</i> (august 1785), under titlen ,,Til Zeline''.</note>
   </notes>
   <quality>korrektur1,kilde,side</quality>
</head>
<body>
,,Nei! bort med Trøst! paa denne Jord
    Vi kun har Aarsag til at græde;
Saavidt som Støvets Afkom boer,
    Har Ulyksalighed sit Sæde;
Den unges Spøg, den vises Roe,
    Pokalens Trøst, og Elskovs Glæder,
Selv de, som mellem Dyder groe,
    Er glimrende Elendigheder.
Vær viis og rig som Salomon,
    Vær Mønsteret for alle Dyder,
Din Velstand er et Kikajon,
    Som kun et Øieblik dig fryder,
For, visnet uformodentlig,
    Den grumme Sandhed dig at lære:
At ingen er saa lykkelig,
    Som den, der holder op at være.
Kan Rigdom, Viisdom, Dyder ei,
    Din Fryd, o Menneske! betrygge,
Siig, hvor er da den sikre Vei,
    Som ikke fører til dens Skygge?
Slet ingen. Gaae hvad Vei, du vil,
    Du gaaer paa den en Død imøde;
Og hvo har viist dig Glædens Smil
    I dine Dages Aftenrøde?
Hvo sendte dig fra Gravens Bred
    Tilbage Fader eller Broder,
Som meldte dig om Salighed
    Bag Dødens taagedækte Floder?
Hvo gav din Siel en Vished om,
    At throne paa sin Krops Ruiner?
Og om den til Orion kom,
    Den kom der ei til nye Piner?
Chaotisk Mørke skiuler dig;
    Dit Liv henflød i Skræk og Kummer;
Du hilste Dagens Lys med Skrig;
    Dit sidste Haab er evig Slummer.''

Saa talte Smerten i min Barm,
    Og mellem Taarer i mit Øie
Stod skummel, misantropisk Harm,
    Da, som en Engel fra det Høie,
Seline! nys du spurgte mig
    Med din den kielne, søde Stemme:
Om jeg var ikke lykkelig,
    Og om jeg aldrig kunde glemme
Den Sorg, som Sukke fra mit Bryst
    Forraadte, som mit Øie malte?
Og Smertens hule Tordenrøst,
    Seline! tav, saasnart du talte.
Ved denne himmelfulde Lyd
    Jeg glemte Skræk og Skrig og Torden,
Jeg saae dit Smil, og Haab og Fryd
    At spire frem igien paa Jorden.
O! dersom denne Venlighed,
    Hvormed jeg, Engel! saae dig smile,
Var meer end blot Medlidenhed?
    O! lad min Siæl i Tanken hvile!
Hvis denne søde Haand, hvormed
    Du trykkede min Haand, Seline!
Blev varm af fyrig Kierlighed
    Da mine Fingre rørte dine?
Seline! hvis du elskte mig
    Dog nei! blandt alle Dødelige
Var ingen da saa lykkelig,
    Som jeg, som jeg ulykkelige!
Dog - hvis du kunde? himmelsk Lyst
    Min Siel til denne Tanke binder!
O! gid den knuse dette Bryst,
    Og dræbe mig, før den forsvinder!
Ja! jeg vil nyde denne heel,
    Vil Tankens hele Glæde nyde,
Min elskovsfulde ømme Siel
    Skal sig ved indbildt Vellyst fryde.
Og, naar du Smile, dette lig,
    Seline! mig vil stundom skiænke,
Da skal jeg frydes, ved at tænke:
    Maaskee du kunde elske mig!
Endog om mange mørke Dage
    Du aldrig vil opklare mig,
Jeg denne kalde skal tilbage
    Og troe dem alle denne lig!
Og ingen heraclitisk Sang
    Skal fra min Harpe mere klinge,
Til Fryd jeg skal mit Hierte tvinge
    Ved Harpens Strænges muntre Klang:
Jeg dig, Seline! smile saae,
    Jeg følte dig min Haand at trykke.
Ras Skiebne! lad dit Lyn ned slaae!
    Din Torden knuser ei min Lykke.
</body>
</poem>

<poem id="baggesen2002092909">
<head>
   <title>Til Seline</title>
   <toctitle>Til Seline</toctitle>
   <indextitle>Til Seline</indextitle>
   <firstline>Sig, Elskede! den Mand, til hvem dit Øie</firstline>
   <notes>
      <note>Teksten følger <i>Samtlige Værker I</i> (1801), side 271-73.</note>
      <note>Tidligere trykt i Poulsens <i>Nytaarsgave for Damer</i> (1797), under titlen ,,Elegie''.</note>
   </notes>
   <quality>korrektur1,kilde,side</quality>
</head>
<body>
Sig, Elskede! den Mand, til hvem dit Øie
    Med kierlig Ømhed smilte første Gang,
Var det en Aand, en Engel fra det Høie,<note>Høie] høie</note>
    Hvis Tryllemagt dig til at elske tvang?
Hvad? eller var det en af Støvets Sønner,
    Hvis Salighed er kummerblandet Fryd,
Hvis Magt er Frygt og Haab og Suk og Bønner,
    Hvis Herlighed er ubemerket Dyd?
En Dødelig, som jeg? tilbedte Pige!
    Hvori bestod hans Fortrin da for mig?
Hvad tænkte, sagde denne Lykkelige?
    Hvad giorde han, for at behage dig?
Siig, hvilken tryllende Camene lærte
    Hans Tunge Guders Sprog? med hvilke Ord
Fortolkede hans Læber Elskovs Smerte,
    At Lyden fra dit Øre spildt ei foer?
Ved hvilke Prøvers overvundne Plage
    Beviste han sin Elskovs Evighed?
Hvor mange kummerfulde mørke Dage
    Gik ham forbi med Seklers sene Fied?
I hvilke Skove blandte sig hans Klage
    Med Philomeles Trillers kielne Klang?
Hvad Klippe, haard som du, slog vildt tilbage
    Hver Gienlyd af hans Elskovs ømme Sang?
I hvilken Dal mon Flora saae ham irre
    Fortvivlet om, med vilde, tunge Fied?
I hvilken Flod ham saae Najaden stirre
    Med bange Tegn paa hans Urolighed?
O! kom han over Torne, spidse Stene,
    Udmattet, blodig, for at kaste sig
I Støvet for din Fod, tilfreds ved ene,
    At have kysset den, og skuet dig?
Igiennemirrede den lykkelige
    Solbrændte Zahras Heder, Afnus Sand?
Og løb han giennem Løvers øde Rige,
    For, skuffet, at forandre Sind med Land?
Kom han, som Seirer over Millioner,
    Og lagde Jordens Kroner for dig ned?
Seline! hvad er alle Jordens Troner,
    Og deres Skatte, mod din Kierlighed?
Tilkiøbte han sig med Tantalisk Smerte
    Dit Haandtryks ubetalelige Lyst?
Fortæred' Japetidens Ørn hans Hierte,
    For første Gang hans Mund af din blev kyst?
Ja! jeg vil troe det, elskte, grumme Pige!
    Alt dette har han giort og lidt for dig;
Men med det alt, fortiente jeg din Lige;
    Og ak! <i>Seline</i> er ulignelig.
</body>
</poem>

<poem id="baggesenandrea2">
<head>
   <title>Min anden Skabelse</title>
   <subtitle>Til Seline</subtitle>
   <toctitle>Min anden Skabelse</toctitle>
   <indextitle>Min anden Skabelse</indextitle>
   <firstline>Udannet sprang jeg af min Moders Arme</firstline>
   <notes>
      <note>Teksten følger <i>Samtlige Værker I</i> (1801), side 274-79.</note>
      <note>Tidligere trykt i <i>Minerva</i> (juli 1785), under titlen ,,Til Zeline''.</note>
   </notes>
   <quality>korrektur1,kilde,side</quality>
</head>
<body>
Udannet sprang jeg af min Moders Arme,
    Udannet fra min Ungdoms Leders Haand;
Raa var jeg, følesløs, og uden Varme,
    Blot Krop, foruden Sands og Liv og Aand.
Taus sad jeg gravet ned iblandt Ruiner
    Af Alderdommens Daarlighed og Vid;
Og Krampe, Gigt, og evig mørke Miner
    Blev Frugter af min uafbrudte Flid.<note>uafbrudte] nafbrudte</note>
For mig fremkalte Vaaren aldrig Livet
    I den af Vintren myrdede Natur;
Ei mig til Lyst blev Solen Frihed givet,
    At speile sig i Bækkenes Azur.
Døvt var mit Øre for de kielne Toner,
    Som Philomela fylder Lunden med;
I Aftenrødens Guld paa Skovens Kroner
    En Blind ei skued mindre Herlighed.
Stum gik jeg, naar de fierne Bølgers Brusen,
    Insekters Surren, Lærkens høie Slag,
Mailøvets Raslen og Zephirers Susen
    Velkommen bøde den gienfødte Dag.
Og medens Livets vakte Millioner
    Med tusind glade Stemmer priste Gud,
Jeg pønsede paa Phtias Myrmidoner,
    Og hvordan Kapitolium saae ud.
Ved Nat og Dag, paa Landet og i Staden
    Steen var jeg, lige hærdet, overalt:
En Stub i Skoven og en Glut paa Gaden
    Med lige Virkning i mit Øie faldt.
Slet ingens Ven, den rige Plyndrers Slummer,
    Den arme Vornedbondes Slaverie,
Ulykkeliges Taarer, Usles Kummer,
    Med lige Skridt jeg rolig gik forbi.
Kun levende med Døde, mine Dage
    Hengleed bestandig een den anden lig;
Jeg ikke stræbte nogen at behage;
    Og ingen agted, ingen elskte mig.
Kold, ligegyldig, med den Vises Mine
    Jeg alle Nordens Døttre gik forbi;
Men ak! jeg saae dit Smil engang, Seline!
    Farvel, min Roe! farvel, Philosophie!
Jeg saae dig, som en Guddom fra det Høie;
    Og ved dit Smils oplivelige Bliv
Mit kolde Jeg, i Glandsen af dit Øie
    Forklaret pludselig fik Aand og Liv.
Da saae jeg Himlens første Blik i dine;
    Da følte jeg Naturen første Gang
Da bad jeg høit til Venus Erycine,
    Fik Liv, og elskede, fik Aand, og sang.
Saa staaer, mens Nattens Mulm paa Dalen hviler
    Det lukte Blomst, som visnet, gaaet ud,
Det Solen seer, og aabner sig, og smiler,
    Og brammer stolt med tusind Præg af Gud.
Nu er mig Lunden hellig; mindste Knoppe,
    Som Vaaren aabner, nu fortrylle mig,
Og Nattergales Sang i Skovens Toppe,
    Og Bækken, hvori Solen speiler sig.
Og ofte sidder jeg i tause Skygger
    Ved Egens Rod, allene, mild og glad,
Og et Beviis mig selv for Almagt bygger
    Andægtig undersøgende et Blad.
Nu saarer Usles Klageskrig mit Hierte;
    Nu seer jeg Brødres Ulyksalighed;
Nu føler jeg, som egen, andres Smerte,
    Og naar en Broder græder, græder med.
Nu hænge fast ved Jorden mine Dage,
    Og intet er uvigtigt meer for mig;
Nu stræber jeg, hver Skabning at behage,
    For og, Seline! at behage dig.
Nu har jeg Venner, ædle, som forsøde
    Den Lod, mig Skiebnen her i Livet gav,
Som lede mig med Raad, og, hvis jeg døde,
    Med Taarer strødde Blomster paa min Grav.
Nu finde mange, jeg var værd at have
    Den Sundhed, og den Roe, som nægtes mig;
O! min Seline! det er alt din Gave,
    At jeg ei taales blot, jeg skylder dig.
Du gav mig dette bløde, kielne Hierte,
    Som bløder ved den Usles Hændevrid;
Din Aand det er, som synger mig min Smerte;
    Fra dig mit Hoved stiæler alt sit Vid.
Du tidt mig lærer, i dit Smil at glemme
    Min og al Jordens Ulyksalighed,
At munter jeg kan Harpens Strenge stemme
    Til Spøg, engang iblandt, og Latter ned.
Og dersom Evighedens Hæder lønner
    Min Sang, og vorder jeg saa lykkelig,
At elskes af den fierne Fremtids Sønner,
    Din Aand, dit Vid, <i>dig</i> elsker man i mig.
</body>
</poem>

<poem id="baggesen2002100201">
<head>
   <title>Erklæringen</title>
   <subtitle>Til Seline</subtitle>
   <toctitle>Erklæringen</toctitle>
   <indextitle>Erklæringen</indextitle>
   <firstline>Naar Morgenrødens første Smiil indbyde</firstline>
   <notes>
      <note>Teksten følger <i>Samtlige Værker I</i> (1801), side 280-82.</note>
      <note>Tidligere trykt i Iversens <i>Samling af Poesier</i> (1785), under titlen ,,Zeline''.</note>
   </notes>
   <quality>korrektur1,kilde,side</quality>
</head>
<body>
Naar Morgenrødens første Smiil indbyde
    Den slumrende Natur til Liv og Lyst;
Naar Solens Straaler brændende sig bryde
    Paa Markens svedende Beplanters Bryst;
Naar gyldne Phoebus ned i Havet daler,
    Og ender Bondens Slæb, og Byens Larm;
Naar Midnatstimens Stille skaber Qvaler
    Selv i den kronede Misdæders Barm;
Jeg tænker, føler, seer kun dig, Seline!
    Jeg vaagner op kun for at tænke dig;
Mig smiler Solen i din kielne Mine,
    Naar du er bliid, den ei gaaer ned for mig.
Den mørke Nat paa mig sin Rædsel spilder,
    Dit lyse Billed mig opklarer den,
Dig Kierlighed mig overalt afbilder,
    Og rundt omkring mig straaler Himmelen.
Med Guld hver Gienstand males af de Luer,
    Som dine Smile tænder i mit Bryst;
Mig alting straaler Fryd; hvorhen jeg skuer,
    Mit Øie møder allevegne Lyst.
Og rolig skal jeg ned i Graven stige,
    Naar jeg kun ogsaa der kan tænke dig;
I Jordens Muld, i Dødens mørke Rige
    Dit skiønne Billede skal følge mig.
O! hvad er Purpur, hvad er gyldne Troner,
    Hvad er Horazers og Pindarers Ild,
Homerers Hæder, Evighedens Kroner,
    Seline! mod dit mindste søde Smil?
Og jeg har seet det, jeg har seet dig smile,
    Og evig staaer det malet i mit Bryst;
Jeg mellem Farer nu kan rolig hvile;
    Jeg kiender dig, og kiender idel Lyst.
Og denne faste Fryd skal intet rykke
    Trods Skiebnens Harm og Livets Bitterhed;
Dybt i min Siel er Grunden til min Lykke,
    Den knuses ei, før denne knuses med.
Thi naadig Himlen bandt med ingen Lænke
    Den indre Kraft, som virker i min Siel;
Jeg kan jo dig og al din Ynde tænke,
    Jeg kan jo henrykt glædes ved dit Held.
Jeg kan jo fryde mig, naar du dig fryder,
    Jeg kan jo lide, græde her med dig,
Jeg kan jo synge dig og dine Dyder,
    Og jeg kan døe, naar Jorden taber dig.
</body>
</poem>

<poem id="baggesen2002100202">
<head>
   <title>Elskerens Ønske</title>
   <toctitle>Elskerens Ønske</toctitle>
   <indextitle>Elskerens Ønske</indextitle>
   <firstline>Om dig, om dig er alle mine Bønner</firstline>
   <notes>
      <note>Teksten følger <i>Samtlige Værker I</i> (1801), side 283-85.</note>
      <note>Tidligere trykt i Ribers <i>Samling af Poesier</i> (1786), under titlen ,,Til Zeline. Efter Tibullus's 3 Bogs 3 Elegie''.</note>
   </notes>
   <quality>korrektur1,kilde,side</quality>
</head>
<body>
Om dig, om dig er alle mine Bønner,
    Til dig hvert Suk, hvert Ønske flyver hen;
Jeg beder ei som andre Jordens Sønner,
    Om Rigdom, Elskte! jeg foragter den;
Ei at paa Marmotrapper jeg maa stige
    Vidtglimrende til høie gyldne Sal;
At Tusind maae, for mig kun at berige,
    Med deres Sveed bedugge Herthedal;
Men, at hos dig mit Liv maa sødt hensvinde;
    At jeg maa døe, som Olding, ved dit Bryst;
At paa mit Liig din Taare da maa rinde,
    Naar du beklager ømt din tabte Lyst.
Thi hvad mon hine Riges Guld os nytter?
    Hvad tusind Hiordes fede Meierie?
Hvad Bygninger paa hvalte Marmostytter;
    Med Steen-Apoller og Dianer i?
Hvad Hvelvinger, behængt med Lysekroner?
    Hvad Marmorgulv, hvor gyldne Stole staae?
Hvad Purpurdragt, bebremmet med Galoner,
    Og andet meer, som Pøblen gaber paa?
Misundelse ved meer end Nok kun vindes;
    Hvor Slotte bygges, flytter Kummer ind;
Ei Sielens Roe paa gyldne Sale findes,
    Ei Lægedom for et bedrøvet Sind.
Mig lidet, deelt med dig, skal Rigdom være;
    Jeg uden dig ei skiøtter Jordens Guld;
Jeg uden dig ei skiøtter Jordens Ære;
    Jeg har dens beste, naar du er mig huld.
O! gyldne Dag! som dig mig vilde give!
    Tregange lykkelige, gyldne Dag!
Paa den jeg skulde meer end Fyrste blive,
    Selv under mindste Hyttes lave Tag.
Men dersom evig ingen Guder høre
    Min ene Bøn, som jeg saa ofte bad,
Ei alle Jordens Skatte skulle giøre
    Een Time mig ulykkelige glad.
Derom lad andre bede! stille Dage
    Ved min Selines Arm jeg ønsker mig;
Fra hendes Haand mig alting sødt skal smage,
    Og fattig skal jeg være lykkelig.
O! hør din Sangers Bønner, Erycine!
    O! hør mig, du, som lønner Kierlighed!
Lad snart den Dag, som giver mig Seline,
    Gudinde! synke fra din Himmel ned!
Hvis ei, da hør mig, du, som Nattens Rige
    Bestyrer med din rædselfulde Stav!
Snart, snart, o! Pluto! lad mig Arme stige
    Ned i den stille følesløse Grav.
</body>
</poem>

<poem id="baggesen2002100203">
<head>
   <title>Bønnerne</title>
   <subtitle>Til Seline</subtitle>
   <toctitle>Bønnerne</toctitle>
   <indextitle>Bønnerne</indextitle>
   <firstline>Gjet, Elskede! hvorom din Elsker beder</firstline>
   <notes>
      <note>Teksten følger <i>Samtlige Værker I</i> (1801), side 286-89.</note>
   </notes>
   <quality>korrektur1,kilde,side</quality>
</head>
<body>
Gjet, Elskede! hvorom din Elsker beder,
    Naar Morgenrøden vækker alt igien,
Naar Rosen, aabnende sin Barm, udspreder
    Sin søde Duft om din henrykte Ven!
At du maa vaagne mild og glad, Seline!
    Og munter føle Vaarens hele Lyst,
At Dagens første Smil maa møde dine,
    Og fylde med elysisk Fryd dit Bryst.
Naar Middagssolens lige Straaler stræbe
    At giennembryde Skovens tætte Løv,
Naar Tørken binder matte Hyrdes Læbe,
    Og Zephir boltrer sig i Blomster-Støv,
Da sidder jeg i Lundens svale Skygge,
    Og beder, at en kiølig Vestenvind
Med Ambra-Vingers Duften maa betrygge
    Mod Solens Blik din hvide Barm og Kind.
Naar Aftenrødens Purpur farver Dalen,
    Hvor, tænkende paa dig, din Elsker gaaer,
Og minder sig dit Smil, mens Nattergalen
    Mig minder om din Sang, i det den slaaer;
Da beder jeg, o! vidste du, Seline!
    Hvor varmt, hvor inderligt, hvor tidt jeg bad:
Gid munter, mild og blid, som Erycine
    Du smile, stedse lykkelig og glad!
Gid ingen Storm, gid intet Vift af Kummer
    Forstyrre dine Dages stille Fred!
Til du, som qvæget af en rolig Slummer
    Opvaagner smilende paa Lethes Bred!
Naar Skovens muntre Chores Melodier
    Forstumme, naar min Rose lukker sig,
Naar slumrende den hele Skabning tier,
    Og Maanens blege Glands omskimrer mig,
O! da, mens Dal og Skov og Alting hviler,
    Er jeg i Tanken, Elskede! hos dig,
Og seer, hvor yndigslumrende du smiler,
    Den skiønne Kierligheds Gudinde lig;
Og sværmende blandt Aftnens Yndigheder,
    Begeistret af den milde Cynthia
Jeg knæler for dit Billed, og tilbeder
    Den Himmel, hvor du smilende kom fra.
Og, hævet af min Længsels Tryllerier,
    Jeg op i Sphærers Chore svinger mig,
Og hører dig i deres Harmonier,
    Og i hver salig Glands jeg øiner dig.
Jeg vandrer rundt i Himlen og fremtræder,
    Løst i din Kierlighed af Støvets Baand,
Paa Roser mellem evig unge Glæder
    Fra et til andet Eden ved din Haand;
Og glemmer Støvets usle Frygt herneden,
    Og nærmer mig til ham, som skabte mig,
Og beder blot, at giennem Evigheden
    Jeg Haand i Haand maa stedse følge dig.
</body>
</poem>

<poem id="baggesen2002100204">
<head>
   <title>Sværmerie</title>
   <subtitle>Til Seline</subtitle>
   <toctitle>Sværmerie</toctitle>
   <indextitle>Sværmerie</indextitle>
   <firstline>Gid alle Jordens Kroner vare dine!</firstline>
   <notes>
      <note>Teksten følger <i>Samtlige Værker I</i> (1801), side 290-93.</note>
      <note>Tidligere trykt i <i>Minerva</i> (marts 1786), under titlen ,,Til Zeline''.</note>
   </notes>
   <quality>korrektur1,kilde,side</quality>
</head>
<body>
Gid alle Jordens Kroner vare dine!
    Gid alle Folkeslag fra Syd til Nord
Adløde Dig, fortryllende Seline!
    Hvor lykkelig blev da vor usle Jord!
Da skulde Strid og Borgerkrig ei mere
    Bedugge den med dræbte Sønners Blod;
Men Freden venlig overalt regiere,
    Og Hyrder dandse, hvor Trophæer stod.
Da skulde Themis ikke meer beklage
    Sin Støtte haant i Dommerens Gemak;
Astræa skulde komme mild tilbage,
    Som flygter nu for Advocaters Snak.
Ei spottet Klage længer skulde lyde
    Fra Hytten til dens Plyndrers gyldne Boe;
Men hver sin Møies Frugt i Hvile nyde,
    Og mæt og munter prise Gud i Roe.
Som i Saturns berømte gyldne Dage,
    Man skulde skue Flid og Dyd og Fred
Forenede, som Gratier, at drage
    Velsignelser fra blide Himle ned.
Thi du, Seline! vilde see og skiønne
    Hvad der var skiønt og got og elskeligt;
Du vilde Dyden, hvor du fandt den, lønne;
    Og straffe, selv hos Granden, sveget Pligt;
Du vilde høre moderlig de Sukke,
    Som fordre Ret i sultne Bønders Skrig;
Du vilde Vei til Virksomhed oplukke
    For hver en god og klog Vindskibelig.
Og naar en Ædel, mægtig eller ikke,
    Udmærkede sig, flittig i sin Kreds,
Belønnede du ham med milde Blikke,
    Hvori han saae Dig med sin Flid tilfreds;
Og, troe mig, alle Dødelige vilde
    Med Iver kappes om at see dig blid;
Og, for at skue dine Blikke milde,
    Til lutter Dyd anvende deres Tid.
Vel styrter Tiden Throner og Pagoder,
    Men aldrig slukte den Hengivenhed
Af Landets Børn til Landets sande Moder;
    Dens Gang maa kun Tyrannen skielve ved.
Lad <i>Frederik</i> i tusind Aar regiere,
    Og ingen <i>Brutus</i> skal fremvise sig.
O! Sammenrottelser blev aldrig mere,
    Hvis hele Jorden blev regiert af dig.
Saa ønsker i forfængelige Drømme,
    Seline! din Tilbeders ømme Siel,
At du som Dronning maatte Jorden dømme
    Til alle hans fortrængte Brødres Held;
At alle maatte dine Vink adlyde,
    Og vorde saa lyksalige, som han,
Ved under en Gudindes Skierm at nyde
    Den Fryd, hans svage Sang ei tolke kan.
</body>
</poem>

<poem id="baggesen2002100205">
<head>
   <title>Kierlighedseden</title>
   <subtitle>Til Seline</subtitle>
   <toctitle>Kierlighedseden</toctitle>
   <indextitle>Kierlighedseden</indextitle>
   <firstline>Lad Venus mig en Huldgudinde sende</firstline>
   <notes>
      <note>Teksten følger <i>Samtlige Værker I</i> (1801), side 294-97.</note>
   </notes>
   <quality>korrektur1,kilde,side</quality>
</head>
<body>
Lad Venus mig en Huldgudinde sende;
    Ei Venus selv skal kunne lokke mig;
For dig, Tilbedede! skal ene brænde
    Det Hierte, som blev ene til for dig.
Ved Dyden, som din skiønne Siæl tilbeder,
    Som derfor blev mig evig dyrebar!
Ved denne Siæl! og ved dens Yndigheder,
    Hvormed du mig for evig fængslet har!
Ved Himlen! ved det helligste paa Jorden!
    Seline! ved din vundne Kierlighed!
Jeg sværger dig; og al Olympens Torden
    Forfølge mig, ifald jeg brød min Eed:
Dig ene troe, dig evig at tilbede,
    Bestandig din og Dydens ømme Ven;
Endog, om evig straffet med din Vrede,
    Jeg langt fra dig skal sukke Livet hen.
Men ak! jeg raser mod mit eget Hierte!
    Hvad giør jeg ubesindige? min Eed
Betrygger dig, og frit med Sorg og Smerte
    Du nu belønne kan min Kierlighed.
Du nu den mindste Fryd mig grum vil nægte;
    Vil spotte mine Qvalers Raserie;
De Saar, som ved dit Smil du fordum lægte,
    Du aldrig meer vil gyde Balsam i.
Du aldrig meer min Haand vil kierlig trykke,
    Ei lære mig, foragte salig meer
Ved dine blide Blik al Jordens Lykke;
    Maaskee du mig vil aldrig skienke fleer.
Jeg aldrig meer fortrolig mig skal klynge
    Seline! til din ømme kielne Barm,
Og aldrig i min Elskovs Hede slynge
    Omkring dit Liv med Fyrighed min Arm;
Men eensom, uden Glimt af Fryd fremdrage
    Det Liv, jeg hader kun, naar du er vred,
Og ubønhørt i stille Skove klage
    Min Elskov og min Ulyksalighed.
Dog nei! dit ømme, fromme, kielne Hierte
    Jeg veed det, Elskte! hader Tyrannie,
Du vil forsøde blid min bittre Smerte,
    Og ynksom lette selv mit Slaverie.
Endskiønt du veed jeg bryder ei min Lænke,
    Endskiønt du veed jeg dæmper ei min Ild;
Du dog, som før, mig stundom mild vil skienke
    Et kielent Fingertryk, et venligt Smil!
Og jeg skal end velsigne disse Kiæder,
    Troe, Venus mig med unge Roser bandt,
Naar eet af disse Kys du mig tilstæder,
    Hvori hun har sin Nektars Sødme blandt.
Og jeg skal lønnet nære disse Luer,
    Og troe, jeg giemmer Himlen i mit Bryst,
Naar eet af disse milde Blik jeg skuer,
    Hvori den smiler med sin hele Lyst.
Og salig Phantasie skal vinget hæve
    Høit over Stjernerne Din Sangers Aand;
Af Guders Lyst skal dette Hierte bæve,
    Naar du, Seline! trykker ømt min Haand.
</body>
</poem>

<poem id="baggesen2002100206">
<head>
   <title>Overalt den Elskede</title>
   <subtitle>Til Seline</subtitle>
   <toctitle>Overalt den Elskede</toctitle>
   <indextitle>Overalt den Elskede</indextitle>
   <firstline>Tæl Engens Blomstre, Skyggelundens Blade</firstline>
   <notes>
      <note>Teksten følger <i>Samtlige Værker I</i> (1801), side 298-99.</note>
   </notes>
   <quality>korrektur1,kilde,side</quality>
</head>
<body>
Tæl Engens Blomstre, Skyggelundens Blade;
    Tæl Perlerne paa Dalens Morgendragt;
Tæl Diamanterne paa Bækkens Flade;
    Tæl alle Speilene for Solens Pragt!
Tæl Himmelens og Jordens Yndigheder,
    Og maal Naturens fulde Herlighed;
Saa tæller du hvert Suk af din Tilbeder,
    Saa maaler du min hele Kierlighed!
Ved Nat og Dag, i Selskab og allene,
    I Stadens Sværm, ved Egens tause Rod,
Jeg tænker kun paa dig, og du allene
    Mig danner hele Jorden skiøn og god.
Hvorhen jeg gaaer, dit Billede mig følger;
    Dig seer jeg overalt i Vaarens Fjed;
Dig skuer jeg i Havets gyldne Bølger,
    Naar Aftensolen smilende gaaer ned.
Dig seer jeg i den lyse Morgenrøde;
    Dig ligner Rosen, naar den aabner sig;
Din Dragt er Blomster-Engens; din den søde
    Musik, hvormed min Lærke vækker mig;
Dit Smil fortryller mig i Lunas stille,
    Uskyldighvide, høitidsfulde Glands;
Dig hører jeg i Philomeles Trille;
    Dig øiner jeg i Zephirs lette Dands;
Dig tænker jeg, naar tankeløse Daarer
    Med kiedsomt Morskab underholde mig;
Mit Øre blot et dunkelt Bulder saarer;
    Min Siel er evig, overalt hos Dig.
</body>
</poem>

<poem id="baggesen2002100207">
<head>
   <title>Udelukkende Hyldest</title>
   <subtitle>Til Seline</subtitle>
   <toctitle>Udelukkende Hyldest</toctitle>
   <indextitle>Udelukkende Hyldest</indextitle>
   <firstline>Seline! du skal ene mig behage</firstline>
   <notes>
      <note>Teksten følger <i>Samtlige Værker I</i> (1801), side 300-03.</note>
   </notes>
   <quality>korrektur1,kilde,side</quality>
</head>
<body>
Seline! du skal ene mig behage;
    Jeg evig ene brænde skal for dig;
Mig ingen andens Skiønhed skal indtage;
    Kun dine Smile skal fortrylle mig.
Jeg ingen anden Piges Haand vil trykke;
    Og, om en anden kierlig trykker min,
Skal ingen saadan Zittren mig henrykke,
    Som naar min Finger blot berører din.
Kun dine Kysse, smilende Seline!
    Med Himlens Vellyst fylde skal mit Bryst;
Thi kun i dine blanded Erycine<note>Erycine] Crycine</note>
    Sin Nektars uforlignelige Lyst.
Paa dine bløde Hænder kun min Læbe
    Skal i sin kiælne Ruus forvilde sig;
Paa andres skal den aldrig langsom klæbe,
    Naar Moden saadan Hilsen byder mig.
Og hvis paa Foden mig en anden træder,
    Var det end Venus selv, den flytter sig;
Kun du, Seline! tryller Guders Glæder
    I hver Berørelse, som røber dig.
Foruden dig er ingen Stadens Pige
    I mine Øine faver, yndig, skiøn;
O! ingen, ingen i det hele Rige;
    Nei! ingen, ingen i dit hele Kiøn!
Og gid, Tilbedte! gid kun mig allene
    Forundet var din fulde Glands at see!
Gid ingen anden undrende Camene
    Fandt i dig ene Cythereas Tre!
Men ak! der ei behøves Smag, end sige
    Begeistret Øie, for i dine Blik,
At see den Guddom, ingen yndig Pige
    Saa straalende, som du, af Himlen fik;
Selv den der Vand i Bækkens Rislen finder,
    Og aander Luft i Vestenvindens Kys,
Seer dog, at andre Skiønnes Glands du blinder,
    Som Luna Himlens andre mindre Lys.
Gid Blindhed treffe hvert vanhelligt Øie,
    Som hæfter sig, Du hellige! paa dig;
Den Stolthed mindre salige fornøye,
    At føle tusinde misunde sig!
Den Vise nyder glad sin skiulte Glæde,
    Og gienner Vidner fra sin Himmel her;
Den voxer ei derved, at andre græde,
    Som see, men den tør ikke komme nær.
Langt heller vil jeg under fierne Zoner
    Umærket, umisundet slumre trygt
I Lykkens Arm, end mellem Millioner
    Med Glimmer blande den; men og med Frygt.<note>Glimmer] Glimer</note>
Seline! langt fra Byens Sværm og Tummel,
    I stille Skove, langt fra Folkefied,
Endog naar Natten nægted' mørk og skummel
    Selv Stjerners Blik, at blinke til mig ned;
Dit Smil mig skulde Nattens Mulm opklare;
    Saa tyk er ingen Skye, som den ei brød;
Du ene blev mig en utallig Skare;
    I dit jeg al min Verdens Selskab nød.
Jeg skulde paa dit Skiød fortryllet sidde,
    Og trykke tæt mit Hierte til din Barm;
Og nyde salig i sin hele Vidde
    Min Fryd, mit alt, min Himmel i din Arm.
</body>
</poem>

<poem id="baggesen2002100301">
<head>
   <title>Til Sangen</title>
   <toctitle>Til Sangen</toctitle>
   <indextitle>Til Sangen</indextitle>
   <firstline>Gaae, lykkelige Sang! til min Seline</firstline>
   <notes>
      <note>Teksten følger <i>Samtlige Værker I</i> (1801), side 304-05.</note>
      <note>Tidligere trykt i <i>Minerva</i> (september 1787), under titlen ,,Elegie''.</note>
   </notes>
   <quality>korrektur1,kilde,side</quality>
</head>
<body>
Gaae, lykkelige Sang! til min Seline,
    Og undersøg, og mærk omhyggelig,
Om med en mørk, om med en venlig Mine,
    Den yndige modtog, og aabner dig!
Sig hende! den, som sender dig erkiender
    Sin matte Sangs uvigtige Værdie;
Men sig dertil: Hans hele Hierte brænder
    I hvert et Ord, i hvert et Træk deri.
Føl hver Bevægelse, mens sødt du hviler
    I hendes Haand, og naar du kysser den,
Mærk, om hun er fortørnet? om hun smiler
    Ved din Forvovenhed? og kom igien!
Og sig mig alt! Dog nei! hvis hendes Øie
    Blev mørkt, da det sig heftede paa dig;
Hvis med et flygtigt Blik hun lod sig nøye;
    Jeg ulyksalige! da lyv for mig;
Og sig alligevel, at mens du hviled
    I hendes Haand, som Tolk for Kierlighed,
At hun blev rød, og kyste dig, og smiled,
    Som om hun ei fortørnedes derved.
O! vilde hun dog venligen dig høre!
    O! mag det, om du kan, at hist og her
Hun med sin Kind og Læbe dig maa røre!
    Stræb hendes Bryst engang at komme nær!
Fald ned i hendes Skiød! forsøg at glide
    Derfra til hendes Fod paa Gulvet ned;
Og kys den, kom igjen, og lad mig vide
    Nøyagtig hele din Lyksalighed!
Og jeg skal kysse dig, og heftig trykke
    Dig til min elskovsfulde, kielne Barm,
Dig, hellige! som nød min drømte Lykke,
    Som trykkedes i min Selines Arm.
</body>
</poem>

<poem id="baggesen2002100208">
<head>
   <title>Da hun skulde reise</title>
   <subtitle>Til Seline</subtitle>
   <toctitle>Da hun skulde reise</toctitle>
   <indextitle>Da hun skulde reise</indextitle>
   <firstline>Hvad Mørke for min Siel udbreder sig!</firstline>
   <notes>
      <note>Teksten følger <i>Samtlige Værker I</i> (1801), side 306-07.</note>
      <note>Tidligere trykt i Ribers <i>Samling af Poesier</i> (1788).</note>
   </notes>
   <quality>korrektur1,kilde,side</quality>
</head>
<body>
Hvad Mørke for min Siel udbreder sig!
    Afgrundens mørke Nat forfærder mig;
Alt svæver den mig nær paa sorte Vinger,
    Og Skræk, og Qval, og Død dens Komme bringer.
Et Aar skal tungt sig slæbe mig forbi,
    Og ingen Fryd skal glimte mildt deri!
Og, ak! saalænge Liv og Fryd undvære
    Vil Mulighed til Liv og Fryd fortære.
Som den, der, langt fra Dag, en Tid nedsadt
    I Jordens Skiød, i tyk chaotisk Nat,
Trakt op igien, ei Lyset mere taaler,
    Men blindes pludselig af Solens Straaler:
Saa skal og jeg, Seline! langt fra Dig,
    I Sorg og Qval saa længe blinde mig,
At, naar jeg seer dig atter, vant til Smerte,
    Skal fremmet Vellyst knuse dette Hierte;
Fortrolig kun med Mørket, Lasten lig,
    Dit allerførste Smiil skal dræbe mig.
</body>
</poem>

<poem id="baggesen2002100209">
<head>
   <title>Da hun var bortreist</title>
   <subtitle>Til Seline</subtitle>
   <toctitle>Da hun var bortreist</toctitle>
   <indextitle>Da hun var bortreist</indextitle>
   <firstline>O! hvor er Glimt af Trøst? Omsonst mit Øie</firstline>
   <notes>
      <note>Teksten følger <i>Samtlige Værker I</i> (1801), side 308-10.</note>
      <note>Tidligere trykt i Ribers <i>Samling af Poesier</i> (1788).</note>
   </notes>
   <quality>korrektur1,kilde,side</quality>
</head>
<body>
O! hvor er Glimt af Trøst? Omsonst mit Øie
    Igiennem Taarer stirrer mod det Høie!
En venlig Straale nylig Skyen brød;
    Hvor er den? Ak! dens Fødsel var dens Død.
Med større Rædsel Natten nu mig skrækker;
    Vildt Armene mod Skyggen jeg udstrækker,
Allene vanker jeg med vilde Fied;
    Kun Sorgen og min Smerte vanker med.
Hvor seent henslæbe sig de mørke Dage!
    I evig Cirkel Tiden gaaer tilbage!
Et Øieblik gaaer langtsomt den forbi.
    Hvis Hierte sukker lidende deri.
Aar flyve hastig bort, Minuter lige,
    I Glædens Slummer for den Lykkelige;
Men, ak! Minutet bliver langsomt Aar
    For den som blodig mellem Torne gaaer.
Og ieg har Tiden seet umærket ile
    Som Tanken; jeg har seet Seline smile;
Jeg og har salig drømt mig Vintre bort
    Som Blun, og tænkt mig Evigheden kort.
Men nu, fra hende skildt, i tvende Dage,
    Et Aar blev i den første lagt tilbage;
Et Sekel i den anden seent henskreed;
    Den tredie mig alt er Evighed.
O! Døden kun vil ende denne Kummer;
    Den første Trøst er i min sidste Slummer.
Min Qval, min Længsel vil fortære mig,
    Før jeg igien, Seline! skuer dig.
Flye Glimt af Salighed, bag Evigheder!
    Kun Daarens vilde Blik forfølger eder,
For, tryllet af den Redning Haabet spaaer,
    At martres længer før det reent forgaaer.
</body>
</poem>

<poem id="baggesen1801a3">
<head>
   <title>Savnet</title>
   <subtitle>Til Seline</subtitle>
   <toctitle>Savnet</toctitle>
   <indextitle>Savnet</indextitle>
   <firstline>Af ængstlig Længsel nu mit Hjerte gyser</firstline>
   <notes>
      <note>Teksten følger <i>Samtlige Værker I</i> (1801), side 311-13.</note>
      <note>Tidligere trykt i <i>Minerva</i> (september 1787), under titlen ,,Elegie''.</note>
   </notes>
   <quality>korrektur1,kilde,side</quality>
</head>
<body>
Af ængstlig Længsel nu mit Hierte gyser,
    Min Siel er skiult i Nat, som Nordens Pol;
Thi for en Anden Folkekreds du lyser,
    Du, mine Dages elskelige Sol!
Og hvor er Lys for mig? og hvor er Varme
    For dette Hierte? hvor er alt dets Lyst?
Kun i dit Smil, og kun i dine Arme,
    Og kun i salig Slummer ved dit Bryst.
Kun hvor du er, min Himmel, Elskte! smiler,
    Kun hvor du er omgiver Glæden mig;
Hvorhen du gaaer, did hele Himlen iler,
    Du flytter hele Jordens Fryd med dig.
Ak! at jeg, som en Engel, ei kan svæve
    Omkring dig, Yndige! hvorhen du gaaer;
At ei min Siel i himmelsk Lyst kan bæve
    Paa Rosen, som henvisner i dit Haar;
At ei blandt hine Perler jeg kan nyde
    I Kiæden om din Hals elysisk Lyst;
At ei mit hele Hierte sig kan gyde
    I Lilien, som falmer paa dit Bryst.
Misundte Rose! Lykkelige Kiæde!
    Tre Gange lykkelige <i>Blomstersnee!</i>
Den hele Verden gav jeg bort med Glæde
    For een af eders Lod, misundte tre!
Lad ei forgieves Skiebnen eder byde
    Den Lod, den nægtede Selines Ven!
Men Ak! I Følesløse skulle nyde,
    Jeg ømme, kielne, kun skal fatte den!
Ja! jeg skal i sin hele Vidde savne
    Den Himmel som med hende mig forlod,
Og i mit Helved længselfuld omfavne
    Den tomme Luft, hvori min Engel stod.
</body>
</poem>

<poem id="baggesen2002100210">
<head>
   <title>Til Richardsons Clarissa</title>
   <toctitle>Til Richardsons Klarisse</toctitle>
   <indextitle>Til Richardsons Clarissa</indextitle>
   <firstline>O du! som ofte saae min Taare rinde</firstline>
   <notes>
      <note>Teksten følger <i>Samtlige Værker I</i> (1801), side 314-19.</note>
      <note>Tidligere trykt i Ribers <i>Samling af Poesier</i> (1788), under titlen ,,Elegie. Til et Exemplar af Zadig''.</note>
   </notes>
   <quality>korrektur1,kilde,side</quality>
</head>
<body>
O du! som ofte saae min Taare rinde,
    Du som medlidende den tidt modtog,
Naar hendes sidste Smil mig randt i Sinde,
    Som gav mig dig, o elskelige Bog!
Vær Vidne til den Sorg, som dette Hierte
    Fortærer langsomt, nu, da hun er vred!
Medlidende vær Vidne til min Smerte,
    Og kierlig deel min Ulyksalighed!
De svandt, de svandt, de lykkelige Dage!<note>Jvf. fjerdesidste linje i <xref poem="baggesen2001082701"/>.</note>
    Med hendes Smil forsvandt min hele Lyst;
Og aldrig, aldrig komme de tilbage,
    Selv Haabets Glimt udsluktes i mit Bryst.
O! jeg var lykkelig! blandt Støvets Sønner
    Den lykkeligste, salig, som en Gud!
Nu døer min Kraft i frugtesløse Bønner;
    Min Ungdoms Ild i Graad nu slukkes ud.
Vildt vanker jeg i Mørket, for mit Øie
    Fremlyner rundt i Natten Skræk og Død;
Og ingen Ven mig trøster, fra det Høie
    Seer ingen Gud medlidende min Nød.
Kun du, o Bog! for dette knuste Hierte
    End giemmer Styrkning og balsamisk Trøst!
Kun dig, kun dig jeg klage vil min Smerte;
    Du spotter ei, som Ekko, grumt dens Røst!
Ei dig omsonst min faldne Taare væder,
    O! dette være din Forfatters Løn!
Naar Richardsons Seline med mig græder,
    Min Vemod ei misunder Glædens Søn.
O! ganske vist hun ikke vil min Plage,
    Som gav mig dig, min sidste Vellyst! nei;
Clarissa - glade Drøm! kom tidt tilbage!
    Clarissas fromme Hierte hader ei.
Og er det Ret at klage, Ret at murre
    Mod Skiæbnen, naar o Bog jeg eier dig?
Bør den, som er saa rig, mod Himlen knurre?
    Er den, hvis Skat du blev, ulykkelig?
Nei, flyer min Harpe, sørgelige Toner!
    Bort fra mit Øie, Sorgens mørke Skyer!
Did, hvor blandt øde Klipper Døden throner,
    Did, hvor hver Glimt af Solen slukkes, flyer!
Thi jeg er lykkelig; og jeg skal fatte,
    Erkiendtlig glad, at Himlen elsker mig;
Thi hvad er Perus, alle Jordens Skatte,
    Al Verdens Rigdom, elskte Bog! mod dig?
O! hvis det alt, og hine lyse Himle,
    Hvis denne Klode, hvis den hele Hær
Af andre Kloder, som om denne vrimle,
    Den hele Skabning, paa min Elskte nær,
En mægtig Gud mig gav, imod at tage,
    Clarissa! dig; jeg sagde: Støvets Ven!
Tag Stjerner, Himmel, Jord og alt tilbage,
    Og giv mig ene denne Skat igien!
Ja! jeg skal nøisom skiønne paa min Lykke,
    At du, <i>Selines</i> Helligdom! blev min;
Tidt til min ømme Barm jeg dig skal trykke;
    Tidt til min taarevædte, blege Kind.
Og jeg skal frydes saligt ved at kysse
    Hver Side, hendes Blikke vandred i,
Og sødt i milde Følelser neddysse
    Min bittre Smertes vilde Raserie.
O du mit Alt, min hele Rigdom giemmer;
    O! du mig, elskte Bog! en Verden blev,
I dine Blades Skuen jeg forglemmer
    Hvad Skiæbnen grusom i min Stjerne skrev.
Hvor skiøn, hvor elskelig, er du mod Jorden!
    Selines Øies lyse Herlighed
Forskiønner kun en Plet af den i Norden;
    Men du forskiønnes overalt derved.
Hvor stolt, hvor fuldt af Guddom er mit Hierte
    Naar blot en Deel af dig er i min Haand!
Ei større Saligheder Engle lærte
    End Følelsen, som hæver da min Aand.
Mit Øie, vellystdrukkent, allevegne
    Da vanker om fra et til andet Blad,
I de af hendes Smil bestraalte Egne.
    O! hvor hun smilte, Sorgen selv blev glad!
Tilsidst som giennem Vellyst-Bølger drevet,
    Det hviler i sin Glædes sidste Havn,
Hvor hun med egen Haand har kierlig skrevet
    Sit yndige guddommelige Navn.
O tusinddobbelt det dit Værd forøger!
    O! Held den Dag hvorpaa din Lod mig faldt!
Du dyrebareste blandt alle Bøger,
    Du er min Trøst, min <i>Bibel</i>, og mit Alt!
Og ofte skal jeg i min Elskovs Hede
    For dig, min Helligdom! nedkaste mig,
Og festlig andagtsfuld i dig tilbede
    Den nye Clarissa, som mig skienkte dig.
</body>
</poem>

<poem id="baggesen2002100211">
<head>
   <title>Selines Tab</title>
   <toctitle>Selines Tab</toctitle>
   <indextitle>Selines Tab</indextitle>
   <firstline>Taus er Naturen, Skabningen er øde</firstline>
   <notes>
      <note>Teksten følger <i>Samtlige Værker I</i> (1801), side 320-23.</note>
      <note>Tidligere trykt i Ribers <i>Samling af Poesier</i> (1788), under titlen ,,Elegie''.</note>
   </notes>
   <quality>korrektur1,kilde,side</quality>
</head>
<body>
Taus er Naturen, Skabningen er øde;
    Min Tanke døer i Skræk, min Siel er mat;
Selines Smiil og al min Vellyst døde;
    Selines Smiil forsvandt, og alt er Nat.
O hvor er Kraft til dette Tab at bære?
    Til hvilke Guder flyer min bange Siel?
Af hvilken Lysets Engel skal jeg lære
    At tvinge Glædens myrdende Rebel?
O! dette Smiil, min Reises muntre Leder
    Igiennem Livets sørgelige Dal,
Forsvandt og Natten rundt omkring mig spreder
    Sin mørke Rædsels gyselige Qval.
Saa gaaer en Vandrer mellem Ørkners Klipper,
    I vilde Skove med en stadig Fod,
Og Haabet ei hans kiekke Hierte slipper;
    Saalænge Solen lyser har han Mod;
Men denne Sol gaaer ned, og for hans Øie
    En skummel Rædsel-Nat udbreder sig;
Fra næste Brink, som han besteg med Møie,
    Han styrter i en Afgrund pludselig.
Ved hendes Smil blandt Tyre, Drager, Løver,
    I Ørkens Sand, paa Klippens bratte Ryg,
Jeg gik og sang og trodsed hver en Røver,
    Ved hendes Smil, endskiøndt uvæbnet, tryg.
Min vilde Skov, som Erycines Lunde,<note>Erycines] Crycines</note>
    Var fuld af muntre Philomelers Sang;
Den rædselfulde Larm af Scyllas Hunde,
    Som Ossians og Evalds Harper klang.
Mig Ørkens Sand var lutter Diamanter,
    Hvor unge Lam i Duggen boltred sig;
Aurora strødde Guld paa Klippens Kanter;
    Og Ekko fra hver Hule svarte mig;
Mig Solen vækkede til virksom Glæde,
    Og Natten vinkte mig til qvægsom Slum;
Naturens Alt var Fredens lyse Sæde,
    Den hele Skabning var Elysium.
Men ak mit Lys forsvandt, Selines Øie
    Blev mørkt; Seline smiler ikke meer!
O! leder mig, I Stjerner i det Høie!
    Hvor Livet før, jeg nu kun Døden seer.
Nu bruser atter Skraal i Havets Bølger,
    Nu tordner mørknet Himmelen igien;
Nu Løver, Drager, Tigre mig forfølger,
    Og Angest møder, hvor jeg flygter hen.
Nu raver jeg igien i Nattens Øde
    Paa mørke Field en Afgrunds Svælg imod;
Imellem Torne mine Fødder bløde;
    En Morder venter mig ved Egens Rod.
Hvor er ieg? Himmel! ingen Stjerne lyser,
    Jeg i min Nat kan ene Mørket see;
O vee mig! vee! mit hele Hierte gyser;
    Gienhyl, o dybe Mulm! mit sidste Vee!
</body>
</poem>

<poem id="baggesen2002100212">
<head>
   <title>Til Apollo</title>
   <toctitle>Til Apollo</toctitle>
   <indextitle>Til Apollo</indextitle>
   <firstline>Til nogle Himlen Septer gav og Krone</firstline>
   <notes>
      <note>Teksten følger <i>Samtlige Værker I</i> (1801), side 324-25.</note>
      <note>Tidligere trykt i Ribers <i>Samling af Poesier</i> (1788).</note>
   </notes>
   <quality>korrektur1,kilde,side</quality>
</head>
<body>
Til nogle Himlen Septer gav og Krone,
    Til andre Titler, Nøgler, Stjerner, Baand,
Hin Rigdom fik, og hin en yndig Kone,
    Og hin af fyldte Glas Champagnens Aand;
Hin fik en Siæl, som paa sig selv kun tænkte,
    Hin en, som ei engang saa vidt det drev;
Mig Himlen ingen saadan Gave skiænkte;
    Alt, hvad jeg fik, lidt Digtergave blev.
Men ak! naar Harpens hule Tordentoner
    Min mørke Kummer meer kun sortne mig,
Mon deres Klang erstatter hines Kroner,
    Og disses tankeløse Himmerig?
Naar haanet Elskov, evig spottet Klage,
    Naar Mulm og Skræk og Død er al min Sang;
Mon jeg deri den søde Trøst kan smage,
    Som hine fandt i Barchi Vaabens Klang?
Naar evig dette Hierte, mens jeg synger,
    Seline! bløder ved at tænke dig,
Kan jeg da viis foragte hine Dynger,
    Hvis Guld giør følesløs og lykkelig?
Naar Musen levende min Smerte maler,
    Og toner blot min vrede Skiebnes Harm,
Mon den forsøder mig de Livets Qvaler,
    Som Manden glemmer i sin Kones Arm?
Nei Gift, o Phøbus! blev mig Sangens Gave,
    Skiønt, naadig, du kun lidt tildeelte mig;
Thi Musen steeg til mig fra mørke Grave,
    En Charis ei, men en Erynnis lig.
</body>
</poem>

<poem id="baggesen2001082701">
<head>
   <title>Da jeg var lille</title>
   <toctitle>Da jeg var lille</toctitle>
   <indextitle>Da jeg var lille</indextitle>
   <firstline>Der var en Tid, da jeg var meget lille</firstline>
   <notes>
      <note>Teksten følger <i>Samtlige Værker I</i> (1801), side 326-28.</note>
      <note>Tidligere trykt i:<br/>- Ribers <i>Samling af Poesier</i> (1785).<br/>- <i>Ungdomsarbeider</i> (1791).</note>
   </notes>
   <quality>korrektur1,kilde,side</quality>
</head>
<body>
    Der var en Tid, da jeg var meget lille,
Min hele Krop var kun en Alen lang;
Sødt, naar jeg denne tænker, Taarer trille,
Og derfor tænker jeg den mangen Gang.

    Jeg spøged i min ømme Moders Arme,
Og sad til Hest paa bedste Faders Knæ,
Og kiendte Frygt og Grublen, Sorg og Harme,
Saa lidt som Penge, Græsk, og Galathe.

    Da syntes mig, vor Jord var meget mindre,
Men og tillige meget mindre slem;
Da saae jeg Stiernerne som Prikker tindre,
Og ønskte Vinger for at fange dem.

    Da saae ieg Maanen ned bag Høyen glide,
Og tænkte: gid jeg var paa Høyen der!
Saa kunde jeg dog rigtig faae at vide
Hvoraf, hvor stor, hvor rund, hvor kiøn den er!

    Da saae jeg undrende Guds Sol at dale
Mod Vesten ned i Havets gyldne Skiød,
Og dog om Morgnen tidlig atter male
Den hele Himmelegn i Østen rød.

    Og tænkte paa den naadige Gud Fader,
Som skabte mig, og denne smukke Sol,
Og alle disse Nattens Perlerader,
Som krandse Himmelbuen Pol til Pol.

    Med barnlig Andagt bad min unge Læbe
Den Bøn, min fromme Moder lærte mig:
O gode Gud! o lad mig altid stræbe,
At vorde viis, og god, og lyde dig!

    Saa bad jeg for min Fader, for min Moder,
Og for min Søster, og den hele Bye;
Og for Kong Christian, og for den Stodder,
Som gik mig krum og sukkende forbi.

    De svandt, de svandt de Barndoms blide Dage!
Min Rolighed, min Fryd med dem svandt hen;
Jeg kun Erindringen har nu tilbage:
Gud lad mig aldrig, aldrig tabe den!
</body>
</poem>

<poem id="baggesen2002100213">
<head>
   <title>Ved Bergers Død</title>
   <toctitle>Ved Bergers Død</toctitle>
   <indextitle>Ved Bergers Død</indextitle>
   <firstline>Ei Lægen blot, som hans Exempel lærte</firstline>
   <notes>
      <note>Teksten følger <i>Samtlige Værker I</i> (1801), side 329-30.</note>
      <note>Tidligere trykt i <i>Ungdomsarbeider</i> (1791), under titlen ,,Til Dydens Ven ved Bergers Død''.</note>
   </notes>
   <quality>korrektur1,kilde,side</quality>
</head>
<body>
Ei Lægen blot, som hans Exempel lærte,
    Som ledtes ved hans faderlige Raad;
Men hver, som kiendte Mandens sieldne Hierte,
    Deeltager ved hans Bortgang i min Graad.
Selv du, som med et Mod, der aldrig svigter,
    End ei paa Hoffets glatte Trappers Iis,
I Stilhed stræber ved opfyldte Pligter
    At vinde din Bevidstheds egen Priis!
Og du, som ene samler for at sprede
    Hvad du fortiener ved din egen Flid;
Som til hver Jammers Lindring glad er rede
    Med din fra Dagens Nødtørft sparte Hvid!
Du Himlens Ven! som ene Vellyst finder
    I Dydens vundne Seier i dit Bryst,
I Graads Aftørren paa den Usles Kinder,
    Og i Fortryllelsen af andres Lyst!
Dit Mønsters Tab i <i>Berger</i> du begræder:
    Hvor er en Læge, raaber du, som han?
Hvo brugte saa til Landets Vel og Hæder
    Foreent Erfaring, Kundskab og Forstand?
Hvo leed som han ved sine Brødres Smerte?
    Hvo var saa redebon at lindre den?
Hvo leved, tænkte, talte, handled, lærte
    Saa viist og venligt, som min tabte Ven?
Aftør din Taare! Bergers Aand omsvæver
    Endnu sit elskede forladte Land:
Min <i>Callisen</i>, saa sang Hygæa, lever;
    Som Berger længe - længe leve han!
</body>
</poem>

<poem id="baggesen2002100214">
<head>
   <title>Minonas Fraværelse</title>
   <toctitle>Minonas Fraværelse</toctitle>
   <indextitle>Minonas Fraværelse</indextitle>
   <firstline>Fra den sørgende Stund, da Minona forlod dine Bredde</firstline>
   <notes>
      <note>Teksten følger <i>Samtlige Værker I</i> (1801), side 331-32.</note>
      <note>Tidligere trykt i Poulsens <i>Nytaarsgave for Damer</i> (1797).</note>
   </notes>
   <quality>korrektur1,kilde,side</quality>
</head>
<body>
Fra den sørgende Stund, da <i>Minona</i> forlod dine Bredde,
    Tonende <i>Hyla!</i> din Lunds jublende Sangerske tav;
Saa forstummede Paphos tilforn ved <i>Cyprias</i> Afsked,
    Saa forstummer et Løv, Zephir beaander ei meer.
Memnons Billede lig, naar Helios daled' i Vesten,
    Tier i Skyggerne her, savnte Minona! din Skiald.
Selv paa den gladeste Fest, din Byrddag, døer paa hans Læbe
    Glædens udbrydende Raab, qvalt i et klagende Suk.
Ak! vi savne Minona, Minona er borte! Minona!
    Ekko gientager omsonst hist paa den hylende Bred,
Her i den sukkende Skov, og ak! i mit blødende Hierte.
    Kom o tilbage! o! kom hid til dit Paphos igien!
Da skal dit Hyla paa ny begynde de jublende Chore;
    Da skal fremnynne dit Navn Buskenes lisplende Løv;
Da skal den memnonske Støtte, din Skiald, oplives og tone
    Dagens Gudinde, vor Lyst, <i>Edelstans</i> Elskede, dig.
</body>
</poem>

<poem id="baggesen2002100215">
<head>
   <title>Til Palmine</title>
   <toctitle>Til Palmine</toctitle>
   <indextitle>Til Palmine</indextitle>
   <firstline>Skaberens blindende Glands gienstraaler utallige Speile</firstline>
   <notes>
      <note>Teksten følger <i>Samtlige Værker I</i> (1801), side 333-34.</note>
      <note>Tidligere trykt i Rahbeks <i>Charis</i> (1797).</note>
   </notes>
   <quality>korrektur1,kilde,side</quality>
</head>
<body>
Skaberens blindende Glands gienstraaler utallige Speile,
    Et dog det andet ei ligt, klarere det end som hint.
See! han speiler sig selv, og afstraaler sin Guddom i alle;
    Hele den skabte Natur seer ham i Skabningens Alt.
Mennesker skued ham størst i Mennesker. Elskte! blandt disse
    Du det reneste, du, viser ham tydeligst mig.
Mildere straaler hans Glands, og nærmere mig i Din Ynde.
    Du mig fortryller i ham, ham jeg tilbeder i dig.
Ham vil jeg elske som dig, og dig, som man ham bør at elske:
    Reen, uskyldig, med Fryd, barnlig og nøisom, og troe.
</body>
</poem>

<poem id="baggesen2002100216">
<head>
   <title>Til Søvnen</title>
   <subtitle>(Da hun var syg)</subtitle>
   <toctitle>Til Søvnen</toctitle>
   <indextitle>Til Søvnen</indextitle>
   <firstline>Iil, kiærligste blandt alle milde Guder</firstline>
   <notes>
      <note>Teksten følger <i>Samtlige Værker I</i> (1801), side 335-36.</note>
   </notes>
   <quality>korrektur1,kilde,side</quality>
</head>
<body>
Iil, kiærligste blandt alle milde Guder,
    O Søvn! og bring de hulde Drømme med!
O! flyv med al den Roe, dit Smil bebuder
    Til Rosentemplet for Uskyldighed;
Hvor rundt omringt af Ungdoms Yndigheder,
    Bevogtet trygt af Dydens lyse Vagt,
Den himmelske, jeg ene troe tilbeder,
    I mine Bønners Favn sig nys har lagt!
Du nærmer dig til mig; men lad mig kiende
    Din Mildheds hele Fylde denne Gang!
Iil bort, du venlige! fra mig til hende!
    Og jeg skal ofre dig min beste Sang.
Thi, sandt! jeg arme nyder ingen Glæde,
    Som du mig skiænker ei, du Støvets Ven!
Men skal <i>Palmines</i> Øie vaagent græde,
    Da lad mig arme ogsaa savne den.
</body>
</poem>
</content>
</section>
</workbody>
</kalliopework>

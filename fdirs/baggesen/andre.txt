CVS-TIMESTAMP: $Date$
VQ:korrektur1
I:baggesenandrea0
T:Til Døden
U:En Tanke af Seneca
F:Død! du mig forfærder ikke!
N:Trykt i <I>Charis</I> 1800.

Død! du mig forfærder ikke!
  Tryg jeg vandrer Livets Vei;
Er jeg der, er du der ikke,
  Og er du der, er jeg ei.

I:baggesenandrea3
T:Digtervise
F:Den Sanger, som med Morgenqvad
N:Oprindeligt forfattet på tysk og trykt i Voss' <I>Musenalmanach</I> i 1797, samt i Baggesens <I>Gedichte</I> bd. II, 1803.

Den Sanger, som med Morgenqvad
  Opliver fro sit Mod,
Ham vinker Druen bag sit Blad,
Hvor skiult for andres Blik den sad,
Og qvægende ham offrer glad
  Sit purpurrøde Blod.

Og naar fra Himlens Æthertop
  Ham Solen straaler varm,
Da vinker ham en Rosenknop
fra Buskens skyggefulde Top,
Og duftende ham lukker op
  Sin purpurrøde Barm.

Og naar, bestraalt af Aftnens Guld,
  Han synger i sin Lund,
Da lytter Pigen elskovsfuld,
Bestraalt, som han, af Aftnens Guld,
Og smilende ham rækker huld
  Sin purpurrøde Mund.

Jeg ønskte derfor inderlig,
  En Digterlod var min!
Thi alt hvad Mængden ønsker sig,
Hvis Lykken og det skiænkte mig,
Bortgav jeg for et Himmerig
  Af Roser, Kys og Viin.

I:baggensen2001052701
T:For at være, som man bør
F:For at være, som man bør
Q:kilde
N:Bidrag fra Margit Ammentorp. Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel ,,Eier af Fyens Adressekontoir''.
K:drikkevise

For at være, som man bør,
Venner! maa man drikke,
Bollen reent maa tømmes, før
bliver man det ikke.
: Jeg, som Broderparten fik,
Eder bedst kan Raade;
Vers og Kjerlighed og Drik
taaler ingen Maade. :

Man maa sige, hvad man vil,
ædru bør man være;
men hvad der nu hører til,
vil jeg eder lære.
: Hver af os var Bollen huld
Alle Bollen hulde.
Jeg er fuld og du er fuld,
vi er alle fulde. :

Har du som det lader til,
Broder! tabt Forstanden,
og i Aften have vil
den igjen i Panden;
: før du søger den igjen,
maa du vide, Kjære!
paa hvad sted du tabte den,
og hvor den maa være. :

Hver af eder mærke kan
midt i Perialen,
at jeg kom til min Forstand
her et sted i Salen. 
: Mærker nu Moralen min:
hvor jeg har den funden,
kan enhver og finde sin:
dybt paa Bollebunden. :

Drikker, øser, skjænker i!
drikker Alle! drikker!
hisset er den Krog, hvori
Desertøren stikker.
: See her er han, Bollen tom,
Tralle, ralle, ralle!
Punschen gik, Forstanden tom,
ædru er vi Alle. :

I:baggesen2001061402
T:Trøsten
U:Til min Ven, ved hans Elskedes Død.
F:Vis er Døden. Salig Slummer
Q:kilde
N:Fra <I>Jens Baggesen - Udvalgte Digtninger</I>, red. Vilhelm Østergaard, udgivet af Gyldendalske Boghandel, Nordisk Forlag 1907.

Vis er Døden. Salig Slummer
Venter snarlig Sorgens Ven.
Trøstesløse! taal din Kummer!
Snart i Graven endes den.

Hvad er Venskabs høie Glæde,
Favntag af en yndig Mø,
Hvad er hele Jordens Glæde
Mod den Vished, du skal døe?

See bag Skyer Solen ile
Sin bestemte Bane hen;
Snart den synker, for at smile,
Medens Havet favner den.

Dine Dages Aftenrøde
Vinker dig til Jordens Skiød:
Denne Tanke bør forsøde
Hver, som græder, Livets Nød.

Nyd den, føl den, fat dens hele,
Trøstesløse Salighed!
Sorgens Skyer mildt sig dele,
Flygte, svinde reent derved.

Som det dyrebare Minde
Af din Himmels tabte Fryd,
Da med Kys en øm Veninde
Styrked', lønnede din Dyd;

Da dit Blik i hendes Øie
Engles Salighed forstod,
Og du nærmere den Høie
Følte doppelt, Gud er god;

O! som dette søde Minde
Kald den Vished ofte frem:
Snart skal dine Dage svinde,
Og din Følelse for dem.

Kald den oftere tilbage
End din nylig tabte Lyst!
Hins Erindring den forjage,
Enevældig i dit Bryst!

O! thi hvad er svunden Glæde?
Skyggen af en jordet Ven?
Vi vil favne den, og græde
Doppelt, naar den svinder hen.

Lad dit Hierte Gift ei sanke,
Slangen mellem Roser lig,
Af den alt for søde Tanke:
Eengang var jeg lykkelig.

Nei! men eengang skal jeg blive
Fri for Liv og Qval som hun;
Døden mig den Roe skal give,
Som i Graven nydes kun.

Dette Haab bestandig svæve
For din Aand og styrke dig!
Men af Himlen ei du kræve
Hende! Hun er lykkelig.

Vel blev trefold Mørke givet
Dødens tavse Opholds-Sted;
Ak! men ei saa mørk som Livet
Er dens Hulers Eensomhed.

Ei forstyrre falske Syne
Slummeren i Gravens Skiød;
I dens Nat ei Drømme lyne;
Søvnen der er rolig, sød.

Frygt for op til nye Plager
Snart at vækkes ved dens Savn
Ei den Lykkelige nager,
Som hendysses i dens Favn.

Nei! men den, som rolig hviler,
Qvæget i dens søde Slum,
Doppelt skiøn opvaagnet iler
Derfra til Elysium.

O! der skal du eengang favne
Hende, som forlod dig her;
Saligheder uden Navne
Begge skal omgive der.

Og lad det end vare længe,
Mange Aar sig slæbe hen,
Før i hine Glædens Enge
Hun skal møde dig igien -

Hvad er Jordens længste Plage,
Hele Livets Bitterhed
I en Rad af mørke Dage,
Mod en salig Evighed?

Hvor du mellem evig unge
Glæder, Gud og hende nær,
Nyde skal, hvad ingen Tunge,
Ingen Ord dig tolke her.

N:Digtet er henvendt til Baggesens ven Fr. Plum, der d. 26. marts 1786 havde mistet sin forlovede, Johanne Braem.

I:baggesen2001061502
T:Frederiksbergs Slot
F:Her er altsaa det Slot, hvor min Adam fødtes. Hvor solbart
Q:kilde
N:Fra <I>Jens Baggesen - Udvalgte Digtninger</I>, red. Vilhelm Østergaard, udgivet af Gyldendalske Boghandel, Nordisk Forlag 1907.

Her er altsaa det Slot, hvor min Adam fødtes. Hvor solbart,
Smilende, muntert, og skiønt! Næsten et Barn af et Slot!
Straalerne tænde dets Vindver i Solskin - pureste Guld kun
Synes det da; men i Slud synes det og kun af Glas.
Kongen af Sommeren boer i dets Borg med hele sin Hofstat -
Høi Majestæt er deri; Vintren dog jager den bort.
Smaa Malerier i Salene sees: Landskaber, og Søeslag;
Ingen Rafael end; dog det kan komme maaskee!
Kunsten begynder at snige sig ind, naar Hoffet er kommet;
Men naar det flytter igien, sniger den atter sig ud -
Hundene giøe da som andre paany, mens Kattene mjave,
Hine ved Porten af Jern, disse paa Taget af Blye.
O! men, hvad meer end ypperste Kunst mig fortryller; Naturens
Engel, den yndigste Viv, aander og lever deri!
Ja! det er Danmarks skiønneste Slot, trods alle dets Smaafeil!
Hvad er mod det vel Corsøers, ak, hvor jeg Stakkel er fød!
Dette beboes af et Hof; mit, faldende, næsten af ingen!
Dette sig hæver i Skye; hint er besqvulpet af Vand!
Nær Krigsskibenes taarnede Stad ved Sundet er dette;
Nær Postmakkernes Bye ligger ved Beltet kun hint.

Afstand! skulde du være saa stor fra Sanger til Sanger,
Som mellem Slot du og Slot findes? hvad veed jeg? maaskee! -
<w>Stort</w> er just ikke mit Haab: jeg <w>veed</w> slet intet som Digter;
Og hvad jeg <w>troer</w> om mig selv, Gud! er uendelig lidt.

N:Med dette digt giver Baggesen et sidestykke til Oehlenschlägers digt <xref digt="oehlen1999062707"> i <I>Langelands-Reise</I> (fra <A V=oehlenschlaeger/1805><I>Poetiske Skrifter</I></A>). Oehlenschläger var ganske vist ikke, bogstavelig talt, født på Frederiksberg slot; først året efter hans fødsel blev hans fader fuldmægtig hos slotsforvalteren.

I:baggesen2001071501
T:Jeg vandrer fra By og til By
F:Jeg vandrer fra By og til By
Q:kilde
N:Bidrag fra Margit Ammentorp. Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel ,,Eier af Fyens Adressekontoir''.
K:drikkevise

Jeg vandrer fra By og til By,
paa min Fod, jeg savner ei Vinger;
med munter Sang i høien Sky
jeg vandrer fra By og til By.
Og knap seer jeg Morgenen grye,
før til min Sang alt Citharen klinger;
og Koner og Børn om mig tye,
og de Piger saa tæt mig omringer.

Og Venskab og Elskov og Sang
er det Maal, hvorefter jeg tragter;
mit Hjertes Lyst, min Cithars Klang
er Venskab og Elskov og Sang.
Og falder da Tiden mig lang,
naar jeg seer paa Menneskens Fagter,
med Venskab og Elskov og Sang
jeg da dem og al Verden foragter.

Og Kummer ei kommer mig nær,
for min Sang den hurtigen viger:
den Mand, hver Viv og Mø har kjær,
ham kommer ei Kummeren nær;
thi Glæden er der, hvor jeg er:
i min Kreds staae smilende Piger.
Den Sanger, som de have kjær,
han er tryg som i Himmelens Riger.

Jeg synger fornøiet og fri
om de Ting, som Livet forsøde:
om Elskovs Himmel-Tryllerie,
om Venskab og Harmonie;
og naar da min Sangs Melodi
faaer et Bryst af Snee til at gløde,
saa smelter mit Hjerte deri,
og med Lyst i dets Smelten jeg døde.

Ak! ei for al Jorderigs Prang,
for hver Stat, ei selv for en Trone,
bortgav jeg dig, min ringe Sang,
mit Hjertes og Citharens Klang;
thi hvad er vel Fyrsternes Prang
mod din Glands, du Musernes Krone?
Mod Kys for hver smeltende Sang?
og mod Smil for hver smeltende Tone?

Saa seer Man med vanlig Gang
af en Kreds i en anden mig ile:
mig ingen Vei kan falde lang
ved Venskab og Elskov og Sang.
Og standser omsider engang
mine Fjed, og jeg segner til Hvile,
skal Venskab og Elskov og Sang
ved min Grav gjennem Taarerne smile!


I:baggesen2001071502
T:Som Venus, Mercurius, Mars og vor Jord
F:Som Venus, Mercurius, Mars og vor Jord
Q:kilde
N:Bidrag fra Margit Ammentorp. Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel ,,Eier af Fyens Adressekontoir''.
K:drikkevise

Som Venus, Mercurius, Mars og vor Jord,
Saturnus, hans Søn og hans Fader,
om Solen, i stedse lovsyngende Chor,
sig leired' i evige Rader:
o Biskop!<footnote>bispebowle: ret almindelig på den tid</footnote> saa leire vi her os om dig,
og Kredssangen toner, Planeternes lig.

Chor: Alt Livet laae hyllet i Taushed og Mørke:
,,bliv Biskop!'' lød giverens Bud.
Den blev, og op af Nattens kaotiske Ørke
gik Livet i Straaleglands ud.

Vel sidde vi her om det himmelske Bord,
men vi er' og meer end Planeter;
at føite bestandig om Syd og om Nord,
sig skikker for dem og Kometer.
I hov'dløse Kloder! o løber kun I!
fornuftige Væsner bør sidde, som vi.

Chor: Alt Livet løb surr i Atomernes Rolle:
,,Bliv Biskop!'' lød Pol og til Pol;
flux samled' sig Venners fortrolige Flokke,
og stadig sad Hver om sin Sol.

Planeternes Sol er for Pletter ei fri,
vi vore og ikke kan skjule;
men, Pletter mod Pletter, det fortrin har' vi:
hins sortne, og vore er' gule.
O Glands! - Hvo kan male den Lysglimmer ret,
i hvilken den gyldne Orange er Plet?

Chor: Alt Lys var med Skygge saa blandet og hyllet:
,,bliv Biskop!'' saa Himlen befoel;
da saae Man, o Biskop! i Klarhed fortryllet
med gyldne Pletter din Sol.

Og, Sol! du har dette for Titan forud,
du stedse paa Himlen forbliver;
du, evig usløret af snee eller Slud,
oplyser, opvarmer, opliver;
du aldrig formørkes, du aldrig gaaer ned;
du slukkes engang, men da - slukkes vi med.

Chor: Al Glæde var fordum saa blandet med Plage,
og Sukke blandt Smilene flød:
,,bliv Biskop!'' saa lød det; da flygted' hver Klage,
og Jubel til Jubel gjenlød.

Kun halv med afvexlende glimrende Skjær
hin Sol sine Kloder oplyser,
og Mangen om Natten, om Vint'ren Enhver
i Skyggen og Skimmeren fryser.
Vor straalende Biskop er dobbelt os huld:
Hvo mærker vel her til den ringeste Kuld'?

Chor: Derfor var med Venskab omtrent som med Dyden:
det rostes og fryste som den.
,,Bliv, Alt gjennemglødende Biskop!'' klang Lyden,
og Vennen omarmed' sin Ven.

Hiin Verden bekikkes snart for og snart bag,
(til saadant sig Natten og skikker);
men vores som nyder den evige Dag,
slet ingen Cassini<footnote>Cassini = italiensk familie af astronomer</footnote> bekikker.
Hvis bene latentia findes etsteds,
da findes den her i vor rolige Kreds.

Chor: Tilforn var man ingensted fri for Spioner,
selv Melkveien blev en Chaussée;
men, Biskop! du blev - og ti- tolv Orioner
ad Herschels<footnote>astronom som opdagede Uranus</footnote> Opdagelse lee.

Hver Klode, som dandser i Ætheren om,
i Grunden en Verden skal være.
Hvad nytter dem vel Astronomernes Dom?
De veed dog ei selv, hvad de ere.
Men her, om Centralbollen leiret, Enhver
dybt føler og tydelig veed, hvad han er.

Chor: Man længe sig selv ei ret kjendte, desværre!
Men, Biskop! i dit Monarkie
hver Broder sig følte en slaveløs Herre,
en selvstændig Verden, og fri.

Frie, stadige, vise, varmhjertede, froe,
i blivende Lys, uden Skygge,
vi Verdeners Verd'ner i saligste Roe,
her straale, for Speidere trygge.
Lyd, Kredssang, i jublende Fredsharmoni!
Planeternes Hvirvellyd daane deri!

Chor: O Biskop! o første blandt Solenes Sole
udbred overalt din Magi!
Bryd, Verdners Lænker fra Pole til Pole,
til Alle, som vi, vorder fri!

I:baggesen2001081501
T:Aabenbarelsen
U:Til Hanna Hornemann
F:Tung af mange mørke Dages Kummer
Q:kilde
N:Fra <I>Jens Baggesen - Udvalgte Digtninger</I>, red. Vilhelm Østergaard, udgivet af Gyldendalske Boghandel, Nordisk Forlag 1907.
N:Johanne Hornemann, en præstedatter fra Ærø, f. 1766, gift 1788 med Pastor Jens Bindesbøll.

   Tung af mange mørke Dages Kummer,
Kied af Tanke, Lys og Liv og sig,
Sank min Siæl i Nattens stille Slummer;
Søvn! o giør mig tidt saa lykkelig!
Kom med denne Nectar tidt tilbage,
Som i Drømme nys du lod mig smage!

   Eene med min Elskov og min Smerte
Sad jeg (syntes mig) i Ronas Dal<footnote>Med ,,Ronas Dal'' mener Baggesen ,,Rundehøj'' i lystskoven ved landevejen fra Korsør til Skelskør.</footnote>;
Og min Harpes hule Torden lærte
Lundens Ekko Gienlyd af min Qval.
Tykke Skyer dækked' Aftenrøden;
Rundt omkring mig alt var mørkt som Døden.

   See! med eet opklartes ved min Side
Luftens Dunster for min Phantasie:
Med en Mine, som en Engels blide,
Stod min Fredriks Elskede deri<footnote>Johanne Bram, Fr. Blums forlovede og Johanne Hornemanns veninde.</footnote>;
Som en yndig Guddom fra det Høie
Svæved' hun i Glandsen for mit Øie.

   Svage Skiald om Farver ikke leder,
Til en Engel hist at male dig,
Som, trods Støvets Ufuldkommenheder,
Her, Veninde! var umalelig;
Tænk dig hende her, og tænk den samme,
Klædt i Salighedens lyse Flamme!

   ,,Jeg er salig,'' brød hun ud - Seline<footnote>Fru Pram skal have haft en smuk sangstemme.</footnote>
Synger ei saa sødt, som Talen lød;
,,Ingen Støvets Glæder ligne mine;
Sørger ikke, Venner! ved min Død!
Siig min Ven (her voxte hendes Stemme),
Han sin Sorg, og ikke mig, maa glemme.'' -

   ,,Ja jeg veed det, skiønne, skyldfrie, høie!
Du er salig i din Skabers Favn;
Men hvi synes Perler fra dit Øie
I din Himmel selv at røbe Savn?
Kan du lide? kan du salig græde?
Gud! er ingensteds da varig Glæde?'' -

   ,,Jo den kommer. Himlens Myriader
Føle den; den kommer visselig;
Men da først ublandet, naar vor Fader
Samler alle sine Børn til sig.
End er Længsel i mit glade Hierte,
Skiøndt den ei er tung som Støvets Smerte.''

   ,,Fredrik,'' blev hun ved, ,,at Fredrik græder -
Thi jeg elsker evig, evig nu -
Det er bittert, midt i mine Glæder
Kommer jeg det sørgelig ihu;
Men den Gode hører mine Bønner,
Fredriks Dyd han styrker og belønner.''

   ,,At min elskte jordiske Veninde,
Som saa ømt, saa kiælent elskte mig,
Blot i Tanken bære maa mit Minde,
Ogsaa det endnu bekymrer mig;
At iblandt saa mange Venners Navne
Hun skal mit allene stedse savne.''

   ,,O! hvor meget vilde jeg nu sige,
O! hvor mange Glæder ønskte jeg
Denne dyrebare muntre Pige;
Men nu seer, nu hører hun det ei;
Hvad jeg ønsker mellem hine Troner,
Tolk du hende her i Støvets Toner.''

   ,,Siig, at intet meer paa Jorden ligner
Himlens Engles Fryd end Kiærlighed;
End jeg glad Erindringen velsigner
Af det første Kys, den tændtes ved;
Alle Himlens Engle see med Glæde
To, som varigt elske sig hernede.''

   ,,For at trøste Kummer, lindre Jammer,
Sendtes Elskovs Ild fra Himlen ned;
Og dens reene, stærke, lige Flammer
Luttre Siælene til Salighed.
Alle Salige med Vellyst skue
To henrykte Dødeliges Lue.''

   ,,Kiærlighed, som Mod og Styrke gyder
Med sin Nectar i den unge Siæl,
Værner vældig om de spæde Dyder,
Mod sin Himmels truende Rebel.
Selv den Høie seer med Fader-Glæde
To, som dydig elske sig dernede.''

   ,,Ja han smiler kiærlig fra det Høie,
Elskede Veninde! ned til dig;
Seer med Lyst, at Dyden i dit Øie
Drager nærmere din Ven til sig;
Seer din Elsker glad i dig tilbede
Den, som satte dig for ham dernede -''

   ,,Seer ham elske doppelt Vid og Ynde,
Ved i dig at kiende deres Værd;
Seer ham skiælve doppelt for at synde,
En uskyldig elsket Engel nær;
Og han vil opfylde, hvad jeg beder:
Krone begge med Lyksaligheder.'' -

   Med en Følelse, som ingen fatter,
Med en Røst, hvis Toner Støv ei fandt,
Raabte Paradisets skiønne Datter
Dette sidste - smilte sødt - og svandt.
Vækket foer jeg op af Nattens Slummer,
Ak! til Lys og Tanke, Dag og Kummer!


I:baggesen2001081602
T:Under Wessels Portrait
F:Graad smelted hen i Smil, naar Wessels Lune böd
N:Skrevet ved <A F=wessel>Wessels</A> portræt af Clemens efter en tegning af Jens Juel. Cf. <I>Illustreret dansk Litteraturhistorie</>, bd. II, s. 530.

Graad smelted hen i Smil, naar Wessels Lune böd,
Og Glædens Smil forsvandt i Taarer ved hans Död.



I:baggesen2001082701
T:Da jeg var lille
F:Der var en Tid, da jeg var meget lille
N:Kilde er Billeskov Jansen: <i>Den danske Lyrik</i>, Bd. 1, Reitzel, 1967, pp. 286-87.
N:Bidrag fra Brian Bentzen.
N:Denne udgave afviger så meget fra den anden udgave af samme digt på Kalliope, <xref digt="baggesen1801a1">, at vi har fundet det værd at medtage begge.
Q:korrektur1,kilde,side
F:Der var en Tid, da jeg var meget lille

  Der var en Tid, da jeg var meget lille,
Min hele Krop var kun en Alen lang;
Sødt, naar jeg denne tænker, Taarer trille,
Og derfor tænker jeg den mangen Gang.

  Jeg spøged i min ømme Moders Arme,
Og sad til Hest paa bedste Faders Knæ,
Og kiendte Frygt og Grublen, Sorg og Harme,
Saa lidt som Penge, Græsk, og Galathe.

  Da syntes mig, vor Jord var meget mindre,
Men og tillige meget mindre slem;
Da saae jeg Stiernerne som Prikker tindre,
Og ønskte Vinger for at fange dem.

  Da saae jeg Maanen ned bag Høyen glide,
Og tænkte: gid jeg var paa Høyen der!
Saa kunde jeg dog rigtig faae at vide
Hvoraf, hvor stor, hvor rund, hvor kiøn den er!

  Da saae jeg undrende Guds Sol at dale
Mod Vesten ned i Havets gyldne Skiød,
Og dog om Morgnen tidlig atter male
Den hele Himmelegn i Østen rød.

  Og tænkte paa den naadige Gud Fader,
Som skabte mig, og denne smukke Sol,
Og alle disse Nattens Perlerader,
Som krandse Himmelbuen Pol til Pol.

  Med barnlig Andagt bad min unge Læbe
Den Bøn, min fromme Moder lærte mig:
O gode Gud! o lad mig altid stræbe,
At vorde viis, og god, og lyde Dig!

  Saa bad jeg for min Fader, for min Moder,
Og for min Søster, og den hele Bye;
Og for Kong Christian, og for den Stodder,
Som gik mig krum og sukkende forbi.

  De svandt, de svandt de Barndoms blide Dage!
Min Rolighed, min Fryd med dem svandt hen; 
Jeg kun Erindringen har nu tilbage:
Gud lad mig aldrig, aldrig tabe den!


I:baggesen2001100301
T:Drømmene
F:Fortvivlelese! Dig helliges min Sang
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

      Fortvivlelese! Dig helliges min Sang,
Og den, som hænger sig, og den, som hang, 
Og den, sig hænge vil, om han har Øre,
Han høre!

     For nogle Dage siden drømte jeg -
Om paa Collegium, om ved Dispyt for Graden,
I Stuen, Kirken, eller midt paa Gaden,
Det husker jeg just ej -
Og, om det var om Natten eller Dagen, 
Gjør ogsaa meget lidt til Sagen -
Jeg drømte kort: jeg ejede en Pung 
Af store Kobberpenge ganske tung -
Hvorfor just Kobber? Nu, min smukke Frue,
En Drøm møbleres ikke som en Stue, 
Sligt falder som det kan, og ikke som man vil -
Dog gjætter jeg en Grund dertil:
Man drømmer, som De ved,
Mest om de Ting, man jevnligst omgaas med,
Og Sølvmynt er nu fast saa sjelden her
Som én af Deres Kjøn, der ej nysgjerrig er.
Det altsaa Kobber var - men én Beskaffenhed
Ved Pungen, som desværre kun kan drømmes,
Gav dog min Drøm en lovlig Vigtighed, 
Den nemlig: at den aldrig kunne tømmes. 
Jeg vaagned' - greb i Lommen strax, og fandt,
At den var tom som før - og Drømmen Tant.
Jeg ærgred' mig en Smule, som de Rige,
Men slog det hen,
Og blev i føje Tid saa glad igjen
Som mine Lige.

     Den næste Gang jeg drømte mig Poet,
Skald, Barde, Digtert, hvad man kalder det,
Som alt skal komme ud paa eet;
Men af den rette Sort - ej som saa mange Skjaldre,
Hvis Hymner høit som tusind Tordner knaldre, 
Hvis Sange bølge sig uvist hvordan,
Som Oceanet, eller Ossian,
Saa længe til de blive Fidibusser -
Nej jeg var sand Poet; exempli gratia,
Som han, der sang om Rolf, og Balders Død;
Som han, der sang den Ambolts Værk, hvorfra
Kom idelig Tata, Tata;
Som han, hvis Luth om Axels Elskov lød;
Og han, som sang Emilia -
Som én af Roms de tvende Publiusser.
Jeg vaagned i en yndig Elegie -
Og gjorde oder i mit Raserie,
Men slængte Pennen bort - og strax var det forbi.

     Den tredje Gang jeg drømte mig til Vis - 
Ej blot for Rimets Skyld, jeg her en Pris
Med Læserens Tilladelse maa tage;
Thi rigtignok i vore Dage 
Det lader, som om Lykkens Paradis
(Hvorom saa jammerligen kriges)
Stod mere aabent for et Drog end for en Vis -
Og det er vist, til Lykkens Tempel siges
Indgangen trang - hvo intet Hoved har,
Han smutte lettest ind, den Sag er soleklar.
Man altsaa let formoder, at jeg ikke
Ved denne lejlighed fandt største Trang til Strikke,
I det jeg vaagned op og følte mig
Om ikke ganske hov'dløs, dog, som andre,
Lidt mer beqvem til Lykkens Vej at vandre -
Der hører Visdom til at hænge sig.
Naar kjedtes Tossen vel ved Livet? Eller
Naar saa man vel en Claus ulykkelig?
Dog - ganske Claus er jeg just ikke heller.

     Jeg siden drømte mig i Himmerig - 
Og fandt mig der saa vel og à mon aise,
At jeg til evig Tid
Fast havde kunnet blive der, og blæse
Ad hele Verdens Kobber, Kunst og Vid - 
Sær slog Musiken mig - en Seraph sang
Ledsaget af Cherubers Harmonier
Den skjønneste af Schulzes Melodier
Til Davids egen Harpes Klang, 
Fast bedre end du synger den, Dorine!
Men da jeg saae mig om (hør Under stor!)
Opdaged' jeg i dette Himmelchor,
At denne søde Sanger var - Dorine, 
Dorine selv! - hvad Støvets Ord
Kan male min Henrykkelse - jeg foer
Som Lynet hen i hendes aabne Arme - 
,,O Vellyst!'' raabte jeg - men ak! hvor stor  
Blev min Fortvivlelse, da vagnet, for Dorine
Jeg øjnede en gammel Proserpine -
For Chor af Engle en Flok Valby-Gæs -
For Schulzes Lovsang en afskyelig hæs
Staccato-Skraalen: Flekkesild og Rejer - 
Kort sagt, da fra Olymp, som fordum Herr Vulcan,
Jeg pludselig faldt ned ved Gammelstrand.

    Som sagt, og som bevist, for Bagatel jeg plejer
Just ej at hænge mig -
Pung, Poesi, Prudenz - og selv et Himmerig,
Hvor ej Dorine smiler - kan jeg miste
Og staa, som Egen mellem faldne Qviste;
Men Himmerig med hende! Dette var 
For meget. Kjære Læser, om du har,
Og kan undvære den, og selv den bruger ikke,
Saa laan Forfatteren en Strikke.

I:baggesen2001100302
T:Det fortvivlede Mord
F:Hvad Ondt kan Spil dog ikke foraarsage!
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

     Hvad Ondt kan Spil dog ikke foraarsage!
Nys har man et Eksempel set;
I London eller her, det kommer ud paa eet;
Thi Tingen kan desværre sig tildrage
Saavel i Danmark som i Engelland,
Paa alle Steder kort, hvor Polskpas spilles kan.
Jeg uden Omsvøb altsaa vil
Fortælle det til Skræk for hver, som elsker Spil.

     I Selskab med en Del anstændige Personer
Af Fader Adams og af Moder Evas Kjøn
Befandt sig en Minervas Søn,
Hvis Sjæl og Krop med Kjolen og med Vesten
Etcetera, hvad han nu havde paa, 
Var netop Overskud til fyrretyve Kroner, 
En smuk, elskværdig, ung Person for Resten, 
Men Polskpassist fra Top til Taa.

    Thebordet bort. Man Spillebordet henter.
Hans Majestæt Kong Caro, Dronning Coeur,
Prinds Picq og allermest Tref Serviteur
Han venlig hilser, og af Glæde straaler
Hans Øje, som en Drankers, naar det ser
Citronsaft, Sukker, Rom og Vand i store Skaaler
At blandes, lig vor Verdens Elementer,
Naar Tiden er ej mer.
Han spiller, det gaar godt, og endnu vældig
Er Glæden i hans Bryst; men ak; med eet
Beet paa sin bedste Ven, paa Tref Valet!
Han spiller atter, er uheldig.

     Hvo med de første taber, siden vinder:
Opmuntrer Haab; men snart og det forsvinder.
O grumme Skjæbne, er det ret?
Endnu engang perdu paa Tref Valet.

     En efter anden Kronerne borttrille;
Fortvivlet blir han ved ulykkelig at spille:
Forbandet! - atter tabt - Que Diable! - intet andet;
Han taber - Teufel! - intet hjælper det,
Paa dansk, paa fransk, paa tydsk, og altid rent forbandet - 
Endnu engang, fordømt! en Beet paa Tref Valet.
Ulykken voxer, Raseriet stiger
Med den - hvert Kort, hans bedste Kort-Ven sviger;
Dybt synker Modet under Tabets Vægt -
De tyve Kroner gaae, trods Kløver-Knægt.
Halvparten af hans Værd, hans hele Sjæl
Er der, hvor Haabet selv sig ikke tør formaste
De runde flygtende Personer at antaste.
Ulykkelige Kortspils Træl!

     Fortvivlet Rolighed sig paa hans Kinder maler.
Ej mindste Diable han udstøder mer;
Mørk som hans Sjæl er Øjet; men hans Qvaler 
Man bedre nu end forhen ser.
,,Hvad fattes Dem? - hvor staar det sig, Broerlille?''
Man spørger - Herligt! svarer han, og ler.
,,Oh! vi vil gjerne holde op at spille!
,,Spil, Søster! spil et Stykke paa Claver!''
Mal a propos, Adagio! dens Toner
Forstemme rent hans alt forspændte Sjæl -
Perdu! hans alt! hans fyrretyve Kroner!
Perdu hans hele timelige Vel!

     Vildt stirrer Øjet; tre til fire Gange
Spadserer han paa Gulvet op og ned,
Som en der grunder dybt, med gyselige, lange,
Uregelrette, tunge Fjed.

     Nu holdt man op at spille; men desværre
For sildig! alt udrustet er hans Sjæl 
til Mord. ,,Hvorledes er det fat, min Herre?
,,Maaske befinder De Dem ikke vel?'' -
,,Lidt Hovedpine,'' svarer han, ,,kan være,
,,At den forgaar i Kjølingen;
,,Jeg gaar et Øjeblik, og strax skal ha'e den Ære
,,At være her igjen.''
Og dermed gik han oven paa. Man troede,
Han vil vel kjøle sig paa Kammeret;
Og man imidlertid Diskursen snoede
Til noget andet - Længe var'de det!
Men ingen kom igjen. Og nu man mumled'
Om hvor fortvivlet han gik ud,
Og man blev hed om Ørene, og tumled'
Paa Gulvet om ved - Knaldet af et Skud.
Selskabet stormer op iblandt hinanden
Til Salen, hvorfra Knaldet lød;
De se Geværet slængt paa Gulvet ; tæt ved Manden
Med brustne Øjne, bleg og stum og død.
Man føler Puls, man kniber Næse, Hage:
Omsonst! En smule Liv paa et og andet Sted
Tilsidst de bange Damer dog opdage.
Men der er altid Liv i, hvad de røre ved.
Af Is-Forældre den ma være fød,
Som ej, berørt af dem, lidt Tegn til Livet giver, 
Med mindre han er overmaade død.
Omsider det ham og et Øjeblik opliver;
Men ak! han aabner kun sin Mund,
Og siger stammende: ,,jeg traf dig dog, din Hund!''
Imidlertid han stirred' hen et Sted
Paa Væggen lige for; det hele Selskab vender
Sig om, og tænker: hvad betyder det?
Igjennemskudt man der omsider kjender
Den ulyksalige - Herr Tref Valet.

     Forsag al Spil og Mord; men, om du det ej kan,
Min Læser! da gaa bort - og gjør som han.

I:baggesen2001100313
T:Constance
U:Eller
U:Amors Hævn
F:Paa Yderdelen bør man ingen tro
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

     Paa Yderdelen bør man ingen tro.
Tidt bærer Visdom Dumheds Stempel,
Tidt, hvad man leder om i Folio,
Staar i en Duodez. Cupido, for Eksempel,
Hvis man kan lide paa de Krøniker, vi have,
Om hans Spilopper, Rænker, Strikker, Skud,
Saa, skjønt Personen paa Charlottenborg ser ud
Som en, der nylig har begyndt at stave,
Beviser han, trods hver langskjægget Gud,
Med tusinde Mirakler Almagts-Evner,
Hvoraf hans Velærværdighed
Boccaccio særdeles mange nævner.
Hos ingen Gud, saavidt jeg ved,
Man finder mere Skaber-Styrke,
Og det er derfor ej at undre paa,
Skjønt ti som han paa hver en anden Gud kan gaa,
At næsten alle kloge Folk ham dyrke.
Men Størrelsen gjør meget lidt til Sagen;
En Oberon, en Boulemann-Sang-Hir,
Har tydeligen lagt for Dagen,
Man ej behøver i Statur at være Magen
Til Frue Spir,
For i en Vogn med Løver for, at kjøre,
Og ved Mirakler sig bekjendt at gjøre.
Cupido har, saa lille, som han er,
Omdannet flere Dyr til Mennesker,
End alle Skræddere paa hele Jorderige;
Og flere Mennesker skabt om til Dyr,
End den forfærdelige Fyr,
Som opfandt Adel, Puns, og Biskop og deslige.
I gammel Tid det ofte var hans Vane,
At skabe Zeus endog nu til en Svane,
Nu til en Tyr, nu til en græsk Dukat,
Nu til, jeg ved ej hvad. Ungkarle, Koner,
Mænd, Piger sætter han, den kunstige Krabat,
I hvad han vil for Situationer;
Af stive, Sæder heglende Catoner
Han bøjelige Pudderdukker gjør;
Han snapper Hjertet fra de modigste Personer,
Og giver det til dem, som intet havde før;
Jorddrotter selv, naar disse skrive noget,
Som stundom sker, i Vejr og Vind,
Fast holde bedre Hus med Loven og med Sproget
End han med dødeliges Sind;
Han skjuler sig i Pompadourers Haar,
Og vender op og ned paa hele Stater;
Ved ham omdannes Clauser til Socrater,
Ved ham omdannes Ulven til et Faar;
Med Kjæmper selv han tidt gjør kort Proces,
Som mangen Alderdommens Helt beviser,
Exempli Gratia, den store Hercules,
Og Polyphemus, den berømte Folkespiser:
Den ene sidder paa en Klippetind,
Som Theokrit opbyggeligt fortæller,
Og klager ynkeligt for Vejr og Vind,
Hvorlunde han er brændt af Elskovs Nælder.
For Gluttens Spøg, hvis underlige Sind
Slaar paa den tappre Næse mangen Krølle,
Den anden til en Vindepind
Forandrer sin forfærdelige Kølle.
Af den Slags Anekdoter har man nok;
Jeg kan, for min Part, ene fast en Skok.
Nysmeldte salig Herr Boccaccio
Fortæller en, som kunde gaa for to,
Den handler om Herr Simon; sandt at sige,
Jeg kjender faa saa mærkelige:
En ung, udannet Fyr, og smuk som Elskovs Gud,
En Ganymed i Krop, men i Forstand en Stud,
Cupido faar engang i Lære,
Og i et Øjeblik
Paa Knægten sætter Skik,
Vips! er han saa galant, som en kan være.
Hvad gjorde det? to smukke Øjne, Kjære!
Ved dem at have set et Øjeblik,
Herr Simon, hvad han før ej havde, fik,
Den Aand, det Vid, som Elskov ene giver;
Men, skjønt det falder rigtig i mit Fag,
Er det dog ikke denne Gang min Sag,
Jeg til en anden Casus mig begiver.

      I Rom, en By, som, hvis jeg havde Penge,
Jeg rejste til i Morgen, ej fordi
De mange gamle vise, tappre Drenge,
De store Kjæledægger af de Ni,
De Paver, Kejsere, hvis hele Cleresi
Man for det meste burde hænge,
Har boet deri, - 
Ej heller for, til Nordens Spot og Spe,
Det skjønne Syds Ruiner at bese - 
Og allermindst for Stykker af vor Frue
Og Jacobs Himmelstige at beskue;
Men for de smukke Nonners Skyld, som der
I større Mængde falde skal end her - 
I dette Rom opholdt sig en saa yndig,
Saa velskabt, og beleven Glut engang,
At al Beskrivelse paa hende blev for lang,
Om ikke det, som end er værre, syndig;
Hvis, kort sagt, nogen har Fru Venus set,
Kan han sig tænke hendes Skjønheds Lige,
Det er med andre Ord at sige,
Den kun er fattelig for en Poet.
Een Fejl alligevel hun havde med alt dette,
Som mange syntes om, men fler ej lide gad,
Hun var i næsten mer end tilladt Grad
Coquette,
Men stolt som Juno selv, og lidt urimelig,
Kort: ganske Fruentimmer i det hele.
Den fjerde Part af Rom var lykkelig;
De øvrige tre Fjerdedele
Fast alle efterhaanden hængte sig.
Ministre, Cardinaler, og Baroner,
De mægtigste, de rigeste Personer
For hendes Fødder daglig laa;
Tre hele Sider vilde knap forslaa
Til alle hendes Slavers mange Navne;
Jeg holder altsaa, Læser, for som saa,
Du dem maa meget heller savne.
Nok sagt, den ringeste, hun viste Gunst imod,
En Smule maatte være i Conclave,
Selv Helligheden, som var den Gang Pave,
Hun ikke holdt for god.

     Som man kan slutte, var vor Aphrodite,
Hvis Zepter hele Rom var underlagt,
Som Byens mest tilbedede Charite,
Den første blandt dens Damer og i Pragt.
Klædt med den mest udsøgte Smag,
Hvor hun fremviste sig, de glimrende Brillanter
Omskabte Nat til Dag,
Og Decans og Golcondas Diamanter
Med hendes Øjne kappedes at blende
Den Sol, som i sin Middagsglands,
Mens alle tabte baade Sind og Sands,
Misundelig bestraalte hende.

     Cupido, som bemærkte den Allarm,
Hun grusom voldt' i mangen Ynglings Barm,
Og saa, hvor højt hun satte Næsen,
Led ej det Væsen:
Men svor ved Bue, Pil, og Vinge,
Den Skjønnes Stolthed rent at undertvinge;
Og holdt som ærlig Gud sin Ed.
En velskabt ung Person med alle Dyder,
Som velopdragen Ungdom pryder,
Han brugte til sit Øjemed.
Camillus, saa var Heltens Navn, engang
Constance, vor Heltinde, fik at skue,
Og vips! hans Hjerte stod i lyse Lue;
Camillus sukked', græd, og peb, og sang,
Som Elskere naturligvis maa gjøre;
Men Qviden er for stor, Beskrivelsen for lang,
Constance lod sig endeligen røre,
Men stilte sig dog som sædvanlig an,
Og skjønt hun brændte nok saa stærkt som han,
Hun skjulte dog i dobbelt spodske Miner
Sin Kjærlighed! - 
Hvorfor? Spørg Damer! Sligt jeg ikke ved. 

     Camillus blev omsider kjed
Af ubelønnet Elskovs lange Piner.
Lidt Grumhed skader ej; men dog, alvorlig talt,
For meget og for lidt fordærver alt.
Tror mig, forunderlige Piger! Ingen,
Aldeles ubelønnet, bliver ved
Bestandig over Eders Grusomhed
At sukke. Maade, Maade, det er Tingen!
O! tror mig! Men hvis ikke, tror mig ej,
Mig er det lige meget, sandt at sige,
Med Tyranni befæster Eders Rige,
Saa længe som I kan;
Men husker paa tillige,
I komme siden til at gaa Constances Vej.

     Saasnart var Elskov ej i hendes Hjerte
En Maaned gammel, før dens hele Hær
Af Frygt, og Tvivl, og Haab, og Suk, og Smerte
Desligeste sig indkvarterte der,
Og, hvad hos hende mindst man havde ventet,
Var Frygten den især, som førte Regimentet.
Den Stolte, som tilforn en Tigerinde lig
Lod hver uvaticansk og uconclavisk Herre,
Hvoraf der var en Del alligevel desværre,
Gaa hen og hænge sig
Af Elskovs Qvide, Klokken sex, syv, otte,
I Halsklud, Strømpebaand, ved hendes Dør,
I Peking, Philadelphia, Korsør,
Kort: naar, hvordan, og hvor det ham befalde maatte,
Blev nu med et saa ydmyg, from, og tam,
Tak ske dig, o, Cupido! som et Lam.

     Den hele By det saa; Camillus ene
Dertil ej lagde mindste Notabene;
Endskjønt Constance nu forsøgte paa,
At lade hendes Blikke sige,
Hvad hun ej vilde selv saa lige,
Lod han, som han slet intet saa.
Da det ej hjalp, begyndte hun at sukke - 
Nu mærker han det dog: men nej!
En Taarestrøm hans Hjerte skal oplukke - 
Omsonst! Han ser den, men forstaar den ej.
Saaledes hengik mange Dage
Med Graad, og Hovedpine fulgte den;
Naar den gik over, Graaden kom igjen.
Saa mange Smile spildtes i den Plage,
At næsten ingen fler hun har tilbage,
Og hendes Skjønhed, om ej tabte sig,
Blev dog alt mer og mer beskuelig,
Da Glædens Sol forsvandt, hvis Aftenrøde
Paa hendes taarevædte Kinder døde.

     En Aften Selskab hos Camillus var
Af begge Kjøn, blandt andet ogsaa Kronen
For det saakaldte smukke, nemlig den,
Jeg nævnte før, og nævner snart igjen;
Alting var muntert; thi det muntre Par,
Fru Venus og Herr Bacchus stemte Tonen,
Og ingen af de gode Damer der
Var synderlig beløbet i Moralen,
Og i Philosophien, som, desværr'!
Mangfoldigen hos os fordærver Talen;
Men Anecdoter, Borgere, Bonmots,
Og Vin, og Drikkeviser faldt i Mængde,
Og alting drak, og spøgte, sang, og lo,
Og ingen i det hele Selskab tænkte - 
Constance kun var tavs og talte meget lidt,
Men tænkte destomer. For ingen Ting saa tidt
Jeg bandet har, og bander, og vil bande
Cupido, som fordi han Dag og Nat
Sig morer med at bringe dit og dat
I godt Folks Pande,
Og fylder Pladsen, som var tom tilforn,
Med Tanker eller Horn,
Ting, som i vore Tider, paa min Ære,
Man meget gjerne kan undvære,
Især at tænke, som til ingen Ting er godt;
Det andet dog, i hvad man og vil sige,
Til Embed, Rigdom, Titel, og deslige
Forfremmer undertiden mangen Sot,
Skjønt jeg, for min Part, underdanigst takker,
Og siger i en lang Distance bæ!
Til den Slags Cornu Copiæ;
Jeg uden Horn vil heller være Prakker.
Men til min Text igjen! Constance sad
Nedslagen, tankefuld, med Sorgens mørke Mine,
Og lod de andre synge, spøge, grine,
Og være vittige, saa meget, som de gad.
Til sidst slog Klokken tolv, og gjorde Streg i Talen,
Selskabet efterhaanden skiltes ad,
Enhver tog hjem til sit, og tom blev Salen.
Constance smutted' bort imellem dem,
Men ikke, som man tænkte, til sit Hjem;
En anden Vej hun lumskeligen tog,
Og skjulte sig i en afsides Krog. 

     Imidlertid befaler strax derpaa
Camillus sine Folk til Sengs at gaa,
Og ene bliver i sit Kabinet tilbage,
For med en Muse eller to
Den Velbehag en Times Tid at smage,
Som følger med Forfatteri;
Alt som han skriver, nynner han, og toner:
     ,,Hvad? skuffer mig en henrykt Phantasi?
     ,,Hvad? Eller skuer jeg fra lyse Throner
     ,,Den himmelske, hvis søde Melodi
     ,,Gjenlyder mellem Nattens Orioner?''. . .
Saavidt han alt var kommen i sin Sang,
Hvad enten nu Constance skinsyg blev
Paa Musen, han anraabte, mens han skrev;
Hvad heller hende Tiden blev for lang;
Om hun maaske ham vilde kyse;
Om hun maaske for Tidsfordriv sig tog
En Pris, det ved jeg ej, men i sin Krog
Begyndte hun forskrækkeligt at nyse.
At høre Muser gjøre sligt,
Er næsten uhørt. At vor Helt blev bange,
Jeg derfor ikke finder underligt;
Jeg blev i hans Sted saa; saa blev vist mange.
Tilsidst, da lidt han havde tænkt sig om,
Han sagde ved sig selv: jeg maa forsøge,
Om i min Sal de ni Gudinder spøge!
Man tænke sig hans Studsen, da han kom
Til Krogen hen, hvorfra den skjælvende Heltinde
(Let confundert i Hast med en Gudinde,
som før er sagt) kom frem!
Han løb tilbage, løb fra alle sine fem,
Løb til igjen, og efter megen Irring,
Umage, Skræk, og Pusten, og Forvirring
Fik endelig til Verden bragt et: ,,Hem!
,,Ih! Men bevar os! De, Madame, her!
,,Saa sildig, Klokken et!
,,Altsaa har De bestandig staaet der?
,,Hvo kunde drømme det?
,,Hvo viste Dem den Krog,'' saa blev han ved,
,,Hvordan? Hvorfor? hvad drev Dem?'' - 
                                      - ,,Kjærlighed'' -  
I det hun sagde dette, stod
Den hele Venus for hans Øje,
Saa rød som Blod.
Camillus kjendte just ej meget nøje
Den hele Kunst, som salig Herr Ovid
Var Doctor i for meget længe siden,
Det Himlen lønne ham! Imidlertid
Hans Kundskab var deri dog ej saa ganske liden,
At han jo gættede sig til,
Den Skjønnes Hjerte ganske ham tilhørte,
Og at ej Hov'det blot i Krogen hende førte.
For længer at fortsætte dette Spil,
Og sig fuldkommen om Gevinsten at forvisse
(Forsigtighed kun sjelden er for stor),
Lod han, som han slet ikke mærkte disse,
Og lod ej se det allermindste Spor
Af Glæde ved de mange kjælne Smile,
Hun spildte sukkende ved denne Lejlighed,
Men tvertimod forsikkrede sig kjed
Af denne Scene, trængende til Hvile.
Constance led i dette Øjeblik
Foragtet Elskovs hele bittre Pine;
Hans ligegyldige fortrædelige Mine
Lig Lynet hvergang mødte hendes Blik.
Jeg ej vil male hendes hele Smerte;
I Graad jeg ganske vist omsider faldt;
Hver yndig Dame, som har Hjerte,
Desuden græder alt.
O! gid Constances Tilstand maatte lære
Hver skjøn, men stolt og egensindig Glut,
En Smule mere medynksfuld at være,
En Smule mindre mut:
Fordi jeg elsker, som mig selv, min Næste,
Som hver retsindig Christen bør,
Ej for min egen Skyld jeg dette Ønske gjør,
I Skjønne! Nej! Men blot for Eders eget Bedste.
Tilsidst blev Qvalen hendes Sjæl for lang,
Og følgende fra hendes Læber tvang:
,,Jeg ved, det ma forundre Dem, at skue
,,Constance her, saa uformodentlig,
,,For at opdage Dem sin Elskovs Lue,
,,For at fortælle Dem, hvor lykkelig 
,,Et venligt Blik af Dem mig vilde gjøre,
,,Hvis denne Rødme, dette Raseri,
,,Den Lyst, den Angst, den Qval, jeg brænder i,
,,Dem til Medlidenhed maa røre;
,,Tilgiv min Dristighed! jeg maa, jeg kan,
,,Jeg vil ej længer bære det; mit Hjerte
,,Maa røbe sig: Fortræffelige Mand!
,,De først Constances Bryst, at elske, lærte;
,,Jeg elsker Dem; jeg ved De spotter mig;
,,Men jeg tilbeder dig; min hele Sjæl er Flamme;
,,O! spot mig! Spot mig ej! Det er det samme,
,,Jeg brænder, og jeg er ulykkelig;
,,Foragt mig, had mig, straf mig, knus mit Hjerte,
,,Gjør ved mig, hvad du vil!
,,Gjør mig til Offer for bestandig Smerte!
,,Dig hører jeg for evig ganske til,
,,Camillus!'' - Med en Tone, med en Mine,
Hvori den hele Sjæl ham frygtsom fløj imod,
Udstødte hun hans Navn. Omsonst! han stod
Urørt ved hendes kjendelige Pine,
Og svarte koldt: ,,Madame! Spot og sligt
,,Er ej min Sag; den Tale, De nu førte,
,,Jeg med Forundring, sandt at sige, hørte,
,,Og finder det hel ubegribeligt,
,,At De, som Dame, sætte kan tilside
,,Saa ganske den Tilbageholdenhed,
,,Som Deres Kjøn er ellers prydet med,
,,Og som tidt ene gjør, vi det maa lide;
,,Men, ogsaa den tilsidesat,
,,Hvortil den Heftighed? Paa denne Maade
,,Man ikke lettelig faar Hjerter fat;
,,Vælg Dem en anden, hvis jeg Dem maa raade!
,,For min Part maa jeg sige Dem,
,,Der bliver aldrig Koner af Constancer,
,,Hvis alle gjøre nu som De - Avancer,
,,Forlad! Jeg, som De ser, er ligefrem.''

     Som rørt af Lyn den arme Pige stod,
Stum, rødmende, forvirret og beskjæmmet;
Men Elskov styrkede det faldne Mod;
Da lidt igjen sin Graad hun havde hemmet,
Udbrød hun atter: ,,Ja! jeg har fortjent
,,Den Blusel, som paa mine Kinder gløder!
,,Men ak! hvis ej min Skjønheds Vaar var endt,
,,Forgjæves laa jeg ej for disse Fødder;
,,Min Munterhed, mit Øjes Ild,
,,Min raske Gang, mit skjelmske Smil,
,,Og Roserne paa mine Kinder
,,Er ikke mer. O! var jeg skjøn endnu,
,,Den Taare, som nu spottet rinder,
,,Da skulde kysses bort; men ak! jeg skrækker nu;
,,De hæslig mig Ulykkelige finder;
,,Maaske jeg er det ogsaa; men den Ild,
,,Den længselsfulde, trøstesløse Smerte,
,,Som brænder, som fortærer dette Hjerte,
,,Har dræbt Constances muntre Smil,
,,Udslettet hvert et Spor af fordums Yndigheder,
,,Forgiftet mine Dages Rolighed.
,,Ak! jeg begriber det, jeg ved,
,,Den er ej længer smuk, som sukkende tilbeder;
,,Den har ej længer Vid, som ej er smuk,
,,Derfor foragter De min Bøn, min Graad, mit Suk!''

     ,,Derom, Madame! kan vi snakke siden!
,,Det er saa sildig! Klokken gaar til to;
,,Jeg ønsker nu, det er paa Tiden,
,,En smule Ro'' - 
,,Men,'' brød han atter ud: ,,Jeg ikke kan
,,Afklæde mig alene.'' - ,,Skal jeg kalde?''
Gjentog Constance. - ,,Ak! hvor kan De falde
,,Paa den Ide? Det gaar umulig an;
,,Jeg i det mindste nødig vilde,
,,At mine Folk Dem her, Madame, skulde se
,,Saa silde.
,,Det, ser De selv, kan ingenlunde ske.'' - 
,,For den Ulejlighed at undgaa,'' Svaret lød,
,,Jeg kunde skjule mig i Krogen - 
,,Dog heller - lad os ikke kalde nogen -
,,Jeg smutter i min Krog igjen.'' -
Og nu hun skyndte sig derhen,
Men kunde i sin Angst ej finde Krogen. -

     Tyrannen gaar i Seng; men Himlen ved,
Hvordan han bar sig ad ved denne Lejlighed.
Jeg vil til Ære for Anstændigheden mene,
Han slukte Lyset først i denne Scene.
Den arme Pige taus sig sætter ned - 
,,Ak!'' siger hun til sidst, og gyser,
,,Hvor det i Nat forskrækkeligen fryser!
,,Hvor skal jeg lægge mig?''
                                         Camillus tav,
Og lod, som han betalte Søvnens Krav,
Og snorkede - jeg siger det med Smerte -
Gud ved, hvor nogen være kan saa grum.
Den yderligste Skræk ved den forstilte Slum
Betog Constances elskovsfulde Hjerte,
Og havde hun nu havt en Dolk - bevar' os Gud!
Det vilde ganske vist set tragisk ud.
Tre Gange ledte hun i alle sine Lommer,
Men heldigvis omsonst, som ellers sjeldent er,
Thi af sig selv en Dolk gemenlig kommer,
Naar man vil stikke sig, desværr'!
Hun ingen fandt; og slaa sig selv ihjel
Med bare Hænder kan man ikke;
Sligt saa man hidtil ingen Moders Sjæl
At gjøre; mindst det sig for Damer vilde skikke.
Hun blev saa bleg af Angest som et Lig,
Og græd, og zittrede forskrækkelig;
Saa lutter Furier for sine Øjne sveve;
Men blev alligevel bestandig ved at leve.
Hvi blev hun der, hvi gik hun ej? - jo, jo!
Gaa hjem i Mørke, midt om Natten, Klokken to,
Naar ingen ærlig Djævel, eller Fanden,
Endnu tilgavns har slaaet sig til Ro,
Men lurer overalt med Horn i Panden - 
Desuden, hvordan slippe sikker ud,
Og ikke vække nogen? Elskovs Gud
Kan vel imellem gjennem lukte Døre
Indbringe sine Folk; men ud igjen
Man næsten aldrig saa ham nogen føre
Paa den Maner. Og sæt, den gode Ven
Fik hende bragt paa Gaden; ak! derinde
I Pavedommet, og i Rom især,
Er Politiet ikke nær
Saa høfligt, mine Læsere, som her!
Alt dette løb omkring hos vor Heltinde,
Og derfor blev hun der;
Alt Haab var overalt ej flyet af hendes Sjæl;
Hun kjendte sin Tyran for vel;
,,Han vil forsøge dig, hans Hjerte bløder
,,Saavel som dit?'' saa smigrede hun sig,
Gik hen, og satte sig saa lempelig
Paa Sengen ved den Lykkeliges Fødder.
Man tænke sig Cupidos hele Sejer!
Mon nogen Cæsar, Ziska, Tamerlan,
Mon nogen Alexander prale kan
Med en Trumph, som hans opvejer?
Til dette Skridt at have bragt
Den stolteste blandt alle Roms Coquetter,
Hvis Skjønhed det ej stod i Wielands<footnote>Wieland = <A F=wieland>Christoph Martin Wieland<A> (1733-1813)</footnote> Magt
I fjorten Dage, fjorten vaagne Nætter,
Med al sin Kunst, med alt sit Vid,
Trods uophørlig Sved og Flid,
At copiere andet af end Pletter!
Her ser man denne Gud i al sin Glands;
Mon alle Himmelens nedslængte Tordenkiler,
For at forstyrre glade Kloders Dands,
Naar halve Skabningen igjen til Chaos iler,
En Hevn saa kildrende kan bringe Jupiter
Som den, hans lille Søn nu smagte her?

     Men glæder jer igjen, I ømme Glutter!
Camillus, efter nogle faa Minutter
Sig sovende at have stillet an,
Den Tvang ej mer udholde kan.
Den Skjønnes Taarer, som i Strømme flød,
Med alle hendes Brøder ham forsone:
,,Constance'' raaber han omsider med en Tone,
Som kunde vække Livet i en Død,
,,Constance! Det er nok! Jeg ikke længer
,,Med Dem at lide holder ud;
,,Min længe hemte Qval til Lindring trænger;
,,Kom, kom, min Sjæls udvalgte Brud!
,,Kom, lær mig nu ved Deres Smil at glemme
,,Den Qval, jeg dobbelt led
,,Ved mine Følelser at hemme,
,,Da Deres Ord og Handling sagde mig,
,,Jeg elsket var og lykkelig - 
,,O! har De kundet tro, mit elskovsfulde Hjerte
(Blev han med megen Varme ved)
,,Var følesløst ved Deres Graad og Smerte,
,,Og ikke tusind Gange mere led?
,,Ak! i det Øjeblik, da jeg afmalte
,,Dem kold min Studsen ved at høre Dem,
,,Da brændte jeg, Tilbedte, mens jeg talte,
,,Og pinte voldsomt hvert et Udtryk frem.
,,Men nu jeg kjender Dem; men nu jeg kjender
,,Constances ømme, milde, gode Sjæl,
,,Veed, at for mig Lyksalige den brænder!
,,Fra nu af er Camillus Deres Træl;
,,Fra nu af ønsker jeg, mig glad at binde
,,Til Dem med alle tænkelige Baand;
,,Hos Dem alene jeg Lyksalighed vil finde,
,,Og ene skjænkes Fryd af Deres Haand;
,,For Dem mit Hjerte nu for evig brænder;
,,Elsk, had mig, dræb mig, gjør mig lykkelig!
,,Mit Liv, mit Haab, mit Alt er nu i Deres Hænder,
,,Som Elsker, Ven og Mand De nu besidder mig.'' - 

     Med Kys besvarede Constance denne Tale.
Man siger og, at Amor nu kom frem
Af Krogen, hvor han skjult fra Hoved indtil Hale
Alt havde mærket, som gik for sig mellem dem,
Og i Herr Hymens Sted, foruden Præst og Amen,
I al Uskyldighed, med megen Fryd og Gammen,
Dem viede sammen.
Det være som det vil! jeg blev for lang
I min Fortælling, hvis til Punkt og Prikke
Jeg ramsed' alting op; det vil jeg ikke;
Mit Eventyr er ude denne Gang.

     Tilbedede! saa mange som I ere
Paa hele denne løjerlige Jord
(Det er at sige, paa den Plet i Nord,
Hvor min Fortælling har den Ære,
Højt af en Snes, at blive læst maaske:)
O! holder ej saa grusomt Hus med somme,
Der har den Fejl, jer Yndighed at se!
Den Tid kan saare letteligen komme,
Naar en og anden har sig hængt,
Og andre sig i Peblingsøen slængt,
At een tilsidst  den megen Grumhed kjeder,
Og, om han just ej gjør det virkelig,
Dog lader, som han kold foragter Eder,
O! tror mig! Tror jer ivrigste Tilbeder:
Blir Amor vred engang, han grusomt hævner sig!

I:baggesen2001102101
T:Forfatterens Liv og Levnet
U:af
U:hans Fætter.
F:Af alle Tanker, som en Pen
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

Af alle Tanker, som en Pen
Har af et Blekhorn henslængt paa Papiret,
Mig ingen synes saa bemærkelig som den,
Hvormed min Callundborgske gode Ven
Sin Bog om salig Paars har ziret:
,,Vort Levned er kun kort! det er mod Evighed
,,Som liden Landsbye mod en stor og mægtig Sted''.
   Ak! at jeg med en Hammer denne Tanke
Dybt ind i Manges Pander kunde banke,
Som op og ned i Buegangen spanke,
Og sommetider, hvor de burde gaae,
Til Andres Qval aldeles stille staae;
Som fra det ene til det andet vanke,
Smaa Glutter mellem Dukketøjer liig,
For, som de kalde det, at more sig,
Og faae, med Narreriers Drengesvøbe,
Den dovne Tidens Hest til i Galop at løbe!
Ak! at jeg kunde banke den i Hver,
Som finder Tidens Traad for lang ham er,
Og møjsom stræber, den at lægge sammen
I Giestebud, Aviser og Tobak,
Balletter, Kanefarter, Kort, og Snak,
Og stive Søndags-Selskabs tvungne Gammen!
Ak! at jeg kunde banke den i Hver,
Som paa forvovne, nattegamle Vinger
Sig feiendes mod Evigheden svinger;
Som troer, paa giennembidte Gaasefiær
At svæve Lysets høie Throne nær,
Og mellem Sole med fortryllet Øre
Pleiadernes Musik til Engles Sang at høre;
Som hisset, i Begeistrings Maskepie 
Med hine tidt prostitueerte Ni,
Forglemmer hvad paa Jorden er et giøre,
Og drukner Tidens Muus i Sværmerie
Med Laurer, Lotter, Minner, Marianer,
Og i den himmelrene Sympathie,
Som smitter Siel og Krop med Raserie,
Suk, Selvskud, Hængsel, Afmagt, Agonie,
Og tusind andre jammerlige Vaner!
   Ak! at jeg kunde banke den i dem,
Der Dag og Nat studere, gruble, svede,
Og møisomt efter det i Bøger lede, 
Som, naar de vilde bruge deres Fem,
Er hos hver Klokker Dag og Nat tilstede,
Den sande, salige Philosophie,
Al Viisdom, Dyd, og Lykke stikker i:
At døse hen, fra Vuggen og til Graven, 
Bestandig efter Næsen, ligefrem,
Knap see paa Stierner, siden tælle dem,
Og i hver Kamp, den være nok saa slem,
At sløjfe Hiernen og besætte Maven - 
Ak! at jeg havde kundet banke den
Ret dybt i Panden paa den gode Ven,
Hvis Levnet her, til gyseligt Eksempel,
Jeg stiller frem i Eftertidens Tempel!
   I Unge, som endnu ei har begyndt
Paa gamle Fero, tuli, latum, ferre,
hvis Kundskabs Flødeskind endnu er tyndt!
O hører mig, og giører Ondt ei værre!
Afskummer, mens I kunne, dette Skind,
Studering paa Fornuftens Melk udbreder,
Og troer, dens søde Melk jer Krop og Sind
Langt bedre føder, end den sure feder!
Flyer al Philosophie som Gift og Pest,
Betragtning, Gransken, Pønsen og deslige;
Og nøies tarvelig med, hvad en Præst,
Og høist en Provst om Dit og Dat kan sige.
Betænker, Eders Lives Tid er kort!
Og driver den ei hen i Taaget bort
Med det unyttigste paa hele Jorden;
Opvoxer! spiser! drikker! sover! leer!
Og bliver, hvis I kunne, snart til fleer!
Og døer omsider i Naturens Orden!
Og troer, at denne Klokker-Lethargie
Er mere værd end alle lærde Møier,
End al den dybeste Philosophie,
Og hele Musechorets Tryllerie,
Hvorved kun slet man sover og fordøier!
Med Andagt læser min Biographie!
Der findes hist og her en Deel deri,
Som i sit hele Lys min Sætning sætter,
O! speiler Eder i min stakkels Fætter,
Som, Himlen veed, dog ikke drev det vidt;
Men lidt af denne Suurdei, meget lidt,
Er, om end nok saa lidt, for meget! hører:
,,Vort Levnet er kun kort, det er mod Evighed,
,,Som liden Landsbye mod en stor og mægtig Sted''.
Og denne Sandhed Jer til Nytte fører!
Og spilder ei den Smule Tid, I har,
Paa Ting, som ene Spot og Uroe bringe,
Og ængster ei Jer Præst, og Moer, og Faer,
Ifald I slige har,
Med over Pøblen Jer at ville svinge!
For Eders Sundhed sørger, drikker Viin,
Og spiser godt, og sover, og fordøier!
Med Riden, Dandsen, Kyssen Jer fornøier!
Og bruger aldrig anden Medicin!
Forlader aldrig gode gamle Skikke,
Og lader Verden rulle, som den kan!
Mod egen sieldne Kummer holder Stand,
Og lader ingen Andens gaae Jer an!
Og, frem for alting, tænker, tænker ikke!
Men det er nok; thi Tiden løber bort,
Som Sophocles ret mærkeligen siger:
Og hvad du giør i Verden, giør det kort!
Den Regel aldrig nogensinde sviger.

         _________________

    Min Fætter Baggesen, med Fornavn Jens,
Er født et Steds paa Jorden
I Norden,
I en Slags Søeflek, om hvis Existens
Frue Famas Dulcian har ingen Tone.
Hans Fader var en Mand, hans Moder var en Kone,
Den Sag er plat;
Men Hvo der havde dem paa Jorden sat,
Har Taushed skiult i Glemsels mørke Nat!
Grundlærde Pennes Myriader
Formode blot, at brave Lameks Søn,
Der biergede blandt andet, og vort Kiøn,
Herr Kaptein Noah var hans Stammefader - 
Og jeg - jeg finder Hypothesen skiøn.
    Saa snart han kom til Lyset blev han vranten;
Han vrippede den Gang han først blev svøbt;
Han skreeg forfærdelig, da han blev døbt,
Og var fra den Tid af bestandig skranten.
    Man har fortalt, at efter Præstens Bud
Den onde Aand kom ikke rigtig ud;
Men at en Stump til Barnets store Plage,
Af den Urenes Næse blev tilbage;
Og den Omstændighed var Aarsag i
Den megen Synd paa Prent han siden øved,
Hvormed han Faer og Moer og Præst og Degn bedrøved,
For Folk at dysse hen sig Søvnen selv berøved,
Og med Seline, Cypris og de Ni
Bedrev Afguderie,
Alt sammen under Navn af Poesie.
    Det være, som det vil. Enhver i Kirken troede,
At den urene Aand med Krop og Siel
Var ganske jaget ud af sit Hotel;
(At kalde Fornems Huus Hotel, er Mode,
Og Satan fornem er, det veed man vel)
Jeg ei bedømme vil, hvorvidt den Snak er grundet!
Kan være, den af Nid er blot opspundet;
Endskiønt det let kan træffe til engang, 
At den, som af en Aabning la'r sig blæse,
Især naar Aabningen er trang,
Kan miste lidt i Flugten af sin Næse.
    Det lille Nor opvoxte Dag for Dag
Paa Faders Knæe, paa Moders Skiød, saa rolig,
Reed paa sin lille Kiephest nok saa trolig,
Og fandt i Pebernødder megen Smag,
Og mente, fra sin Faders lille Bolig
At kunne see bag Søen tydelig
Det Plankeværk, som er ved Verdens Ende,
Bag hvilket Sol og Maane skiuler sig,
Naar Engle Himlens mange Lamper tænde;
Og troede hele Verden var saa glad,
Som han, naar han af Moders Haand fik Mad.
    Men dette glade Liv kun varte kort - 
Ak! spæde Barndoms Dage snart henglide!
De sorte Haar med Aldren blive hvide;
Men Livets Hvidt med Aldren bliver sort.
    Fem Aar var omme. Tanken i hans Hierne
Begyndte meer og meer at spire frem.
Nu gad han vidst, hvor langt den næste Stierne
Var fra hans Hiem?
Og hvad der var bag Plankeværket,
Som han bag Søen havde mærket? - 
Og om man kunde did i fire Dage gaae? - 
Hvor stor vel Jorden var? om fyrretive Haver;
Enhver saa stor, som den, der tæt ved Huset laae,
Vel kunde til dens Størrelse forslaae?
Om og Rhabarbra var Guds Gaver,
Og Ingefær, som han i Sirup fik,
For Hoste? - hvorhen Solen gik?
Hvorledes den kom op igien? hvorlunde
Den, uden Been, saa hurtig rende kunde?
Hvor Storken havde faaet fat
Den lille Søster, han saa længe vented',
Og som den bragte ham forleden Nat?
Om alle Mennesker af Storkene blev hented? - 
    Den Grublen og den Spørgen satte tidt
Hans Moder i Forlegenhed for Svar;
Hans Moster fandt, den gik for vidt,
Og frygted' det ei gode Tegn just var;
Hun leed ei denne Spørgen for sin Død,
Og stoppede hans Mund med Sukkerbrød.
    Men Degnen derimod, Oraklet der i Egnen,
Saae heri Glimt af Philosophen, Degnen;
,,Jeg frit tør bande paa'', saa lød hans Ord,
,,At der i ham en Diaconus groer,
,,En Philosoph, hvis Gud vil holde ham i Live;
,,Det tidlig degne skal, der gode Degn skal blive''.
Hans Fader skiænkede ved sadan Leilighed
Nok et Kruus Øl - og Degnen saa blev ved:
,,Jeg selv, mens jeg var meget lille,
,,Til alting Grunden vide vilde;
,,Nu spurgte jeg om Dit og Dat - 
,,Eet Spørgsmaal kan jeg godt erindre:
,,Vi havde hjemme just en lille Kat,
,,Der var saa stor, som jeg, maaske lidt mindre,
,,Den fangede, som andre Katte, Muus,
,,Der vrimled' i min salig Faders Huus - 
,,Strax grublede den lille Petrus paa,
,,Hvorledes det gik til, og spurgte saa:
,,Hvi fanger Katten Muus? hvi fanger Muus ei Katten?
,,Af slige Spørgsmal giorde jeg en Skok;
,,Men dette ene syntes mig er nok;
,,Min Moder tænkte paa det hele Natten;
,,Med Graad hun har mig tidt fortalt,
,,Hvor vægtigt disse Ord paa hendes Hierte faldt.
,,Fra den Tid af man lod mig strax studere;
,,Nu er jeg Degn, og kan med Tiden blive mere.
,,Sæt Pogen'', blev han ved, ,,saasnart I kan,
,,I den latinske Skole,
,,Og ser kun til, om ikke ogsaa han
,,Med Tiden faaer engang den sorte Kiole!''
    Man rigtig nok fortæller, at vor Pog
Lod til at have Lyst til meer at vide,
End der behøves til at blive Drog,
Men paa Fortællinger man ikke stort kan lide.
Jeg er hans Fætter, jeg, og jeg bevidne kan,
At jeg hos Ynglingen, hos Barnet, og hos Noret
Har aldrig Tegn til noget andet sporet,
End til særdeles tarvelig Forstand;
Men dermed har man ogsaa nok - o ja!
Til Degn, til Præst, til Provst et cetera - 
Fra denne Kant jeg Degnen Ret vil give;
Thi hvad kan ikke Degn og Biskop blive?
Og hvoraf giør man ikke Provst og Præst?
Til Rang og Rigdom, svøbt i Troens Kappe,
Paa Kirkens brede, bolsterbløde Trappe
Man stiger snarest, mageligst og bedst.
    ,,Slaae dig i Herrens Navn til Bogen
,,Paa Degnens Ord!''
Udbrød omsider baade Faer og Moer - 
Og glad blev Pogen - 
Thi Hedninger maae sige, hvad de vil,
Studering er dog bare Børnespil,
Og læse: Fero, tuli, latum, ferre - 
Hic, hæc, hoc, hujus, horum, harum, horum - 
Og alt det andet dumme Kakkelorum
Er intet andet end unyttigt Fias,
(Der morer Børn, som anden Spas)
om ikke det, som end er værre.
    Med samme Vellyst derfor, som hver Anden,
Der menneskelig Hierne fik i Panden,
(Og ikke tvungen bli'r dertil)
Min Fætter gav sig af med dette Spil,
Og, som man kaldte det, studeerte - 
Det er at sige: læste graadigt Alt 
Hvad prentet i hans Hænder faldt,
En Smule Klogt og meget Galt,
Og - det forstaaer sig - over Alt
Saa godt, han kunde, mediteerte.
    Det gik i Førstningen ret godt,
Saalænge han sig holdt til Prækner blot
Men siden fik han fat paa de fordømte Bøger,
Hvori paa hedensk Viis man efter Sandhed søger,
Og, om ei finder, dog den kommer mere nær,
End raadeligt i denne Verden er.
    I disse Satans egne Hexerier,
Astronomier og Philosophier
(Det Eilschov bøde for!) han grubled Dag og Nat.
Det nyttede kun lidt, at Degnen fik ham fat,
Og læste for ham - skiønt til Degnens Ære,
Man paastod, at han kunde, naar han gad,
Omvende hvem det skulde være - 
Men det Fragment af Mørkets Aand, som sad
Fra Daaben af i Drengens Hals tilbage,
Forspildte rent Omvenderens Umage.
    Jeg ei fortælle tør det Rama-Skrig,
Som i den hele Bye herover reiste sig;
Thi Pogen lod sig offentlig forlyde,
Naar han i Snak med Byens Lærde kom,
Med Meninger om Jordens Dreien om,
Om flere Verdener, om naadig Dom
Selv over Dievlene, naar Verden kom - 
Om Salighed for Tyrk, saa vel som Jyde,
Og meget andet sligt, som Gud forbyde!
    Forgiæves Degn, forgiæves Præst
Forsøgte hver paa sin Maneer, som bedst,
Den unge Synder om at vende - 
Omsonst forbød de ham, at lade Jorden rende,
Omsonst de trued' ham med evig Soed,
Ifald han havde noget derimod,
At Zadigs Autor evig maatte brænde,
Omsonst de trued' ham med evig Ild,
Ifald han troede Vredens Gud saa mild,
At han den mindste Dievel af den Gryde,
Som evig lige stærk skal evig syde,
Tog op igien - ,,nej!'' raabte begge ,,nej!
,,Guds Vredes Flammer slukkes evig ej!''
    Den arme Dreng forbauset og fortabt,
Paa Dievlens og Voltaires Vegne,
I Taarer udbrød: ,,Har da Gud ei skabt
,,De mindste Dievle selv saavel som Degne?
,,Og mon han ikke danned' til sin Ære,
,,Og til Lyksalighed,
,,Af ingen Ting den syndige Voltaire
,,Saavel som Deres Velærværdighed?
,,Og forudsaae han, at han skulde blive
,,Til evig Tid forskudt,
,,Hvi trak han ham af Intet frem til Live?
,,Hvad havde han, før han blev til, forbrudt?''
    Man nu for sildigen fandt ud,
At det var Synd mod Mennesken og Gud,
At lade slig en Pog studere
Mere.
For end, om muligt, dog hans arme Siel
At redde fra bekiendte Kløer, fra Satan,
Der raged til Cora, Biram, Dathan,
Kong Achab, Zambri, Dronning Jesabel,
Pilatus, Judas, Mahomet, Voltaire,
Og fleer, som man ei værdiger den Ære,
At nævne, skiønt man veed dem meget vel,
Beslutted' man med eet at sige Stop
Til denne kietterske Galop
Før han med Krop og Siel (som oventil citeerte)
Midt ind i Dievlestalden galloppeerte.
    Tolv Aar han havde fyldt i stakket Tid;
(Man veed, at Tiden som en Hest kan rende)
Da han Befaling fik Studeringen at ende,
For med desmeer Opmærksomhed og Flid
En Amtsforvalters Steeg at vende,
Polere Fuldmagts Støvler, Krøller slaae
Paa gamle, vrantne, stridige Parykker,
Summere Tal - og Næsestyvre faae,
Naar hist et Nul var feil, og her en Kop i Stykker.
Tungt gik en Tid paa denne Maade bort
Nedbøiet under Latris og Transport;
End tungere min Fætter gik i Tiden - 
Og tungt han har bestandig gaaet siden.
    Men, kiære Læser! jeg vil være kort - 
Og ikke Pen, Papir, og Blek forøde
Med hvad en Skriverdreng kan møde;
I Vers, det veed vor Herre! Klinger sligt
Kun jammerligt - 
Gud lad os aldrig i vort Heltedigt
Saa stærkt til nationale Helte trænge,
At maatte søge dem blandt Skriverdrenge!
Jeg troer det Velanstændighed og Pligt,
At springe dem forbi,
Naar man har mindste Væsen mod de Ni.
    Omtalte Fætter (hvis Biographie
Begynder nu mig selv at kiede,
Fordi der er saa lidt besynderligt deri)
Fik Dag fra Dag til dette Maskepie
Med Bukler, Støvler, Tal, Stegvenderi
Og Næsestyvre, meer og mere Lede - 
Og samme gik saa vidt, at han - gik med,
Og fandtes ikke meer paa det benævnte Sted.
    Man hørte Graad og Skraal og Skrig i Norden;
(Man husker han var født et Steds i Nord)
Man troede, han var ikke meer paa Jorden,
(O! hvad man ikke troer!)
Fordi man fandt ham ei paa tusind Skridts Distance - 
Saa slutter Flox, at Alt hvad her vi sandse,
Er blot Indbildning, lutter Drømmespil,
Og troer, at ingen Ting er virkeligen til,
Fordi han Intet til sin Slutnings Hinder
I hurtig giennemledte Hierne finder - 
Man fandt ham endelig; og Hver, som græd, nu loe,
Især de To,
Paa hvilke Himlen blidt hans Velfærd lod beroe.
    Han bad om Lov yil meer at læse - 
Thi Sielen havde sultet, som en Hund,
Mens paa Comptoirets Skiær han stod paa Grund
I blot Fadaise.
Og fik corporlig Straf, for hvergang i en Krog
Paa ferske Gierning man ham fandt med mindste Bog,
Selv Hübners skiemtende Geographie,
Hvor Himlen ved dog lidt af Sundt og Sandt er i.
En Almanak, med Aftensang i Enden,
Og salig Søfrens Arithmetica
Var al den Læsning, som han uden Skiænden
Af Amts-Califen slap heeløret fra.
Lyksalig den, hvis tarvelige Hierne
Kan af saa smaa Portioner blive mæt!
Ak! i min stakkels Fætters sultne Stierne
Stod skrevet: Faae Bekomsten ei saa let.
I føje Tid han stopped' sig i Panden
Fast hele Sognets Sort paa Hvidt,
Og nød den ene Tome paa den anden
Med idelig forstærket Appetit.
Jeg een Anmærkning dog maa hertil lægge:
En Slughals i et Fad, en Slughals i en Bog:
De sluge begge;
Den Ene sig for mæt, den Anden sig for klog - 
Det første Kroppen kun, det sidste Sielen skader:
Jeg derfor mindre hiint, og mere dette hader;
Og meget heller her fortælle gad,
Hvis Sandhed ikke bandt mig Munden:
At Fætter stræbte meer i tilladt Fad
Med Skeen at randsage Bunden,
End i forbuden Bog, at vende sidste Blad.
    Den lærde Verden vil, til Fætters Ære,
Det veed jeg nok af modsat Mening være;
Men ak! men o! Gud naade den,
Som kun den lærde Verden har til Ven,
Den, for det første, kun er meget lille,
Den, for det andet, er gemeenlig svag,
Den, for det tredie, sig gierne holder stille,
Og, for det fierde, gier min Fætter en god Dag.
    Men atter til Historien tilbage - 
(De Parentheser har Sieur Satan skabt!
Med dem kom ind i Verden Langheds Plage,
Og Kortheds skiønne Paradiis blev tabt.)
    I Stabelstaden vare tvende Skoler,
Den ene lav, den anden høi;
I begge lærte man - at giøre Støi,
Og mellem allehaande Caprioler,
At bande, kives, bares, og lidt meer - 
Paa gode danske Skolegangs Maneer.
Et hundred Børn, som Bier i en Kue, 
Ommylred i den Laves Stue,
Til riisbevæbnede Despot indtreen,
Og med en Degne-majestætisk Mine,
Som spaaede Næsen Puf og Bagen Pine,
Jog paa sit Sted, som Lynet, Hver og En - 
Hvorpaa fra Fibelbrættet til de Stykker,
Velsalige Pontoppidan
Som Troens Grændseskiel har steget an
Og overladt til dem, Geniet trykker - 
Religionens hele Theorie
I sammenblandet Skraal og Skrig og Knurren
Blev ramset uden ad og opædt inden i
Til sand Opbyggelse, for Folk, som gik forbi
Og hørte denne Christendommens Surren;
Indtil det høistforønskte Bortgangs Bud
Adspredte Sværmen, der for Glæde reent af Lave
Paa Kirkegaarde mellem Fædres Grave
Med brudte Been ombytted' Hovedbrud.
    Aldeles anderledes var den Høie,
Hvor med den bare Troe man ikke lod sig nøie.
En halv Snees Drengebørn af Stand,
(Der i Corsøer er meget rare)
hvis Mødre Fruer og Madammer vare,
blev oplært her i Alt hvad tænkes kan.
Pontoppidan
Der hisset var Peripherien,
Var Centrum her; med mindre Hovedbrud,
End hist man til ham gik, man her gik fra ham ud
Til Sprogene, Geographien,
Historien, og selv Philosophien.
Det var et saligt Syn om Vinteren, at see
Med hviken Mængde Bøger, spændt i Belte,
Om Morgenen efter nattefaldne Snee
Hver af Eleverne saaes giennem Gaden ælte.
Min arme Fætter ofte saae det an,
Og allenstund derved hans Tænder løb i Vand - 
,,Ak!'' tænkte han (og ak! jo meer de spanked'
Jo stærkere hans Hierte banked')
,,Ak! hvorfor er din Fader ikke rig,
,,Hvorfor er dog din Moder ei Madamme,
,,At denne Lod dig ogsaa kunde ramme?
,,O Himmel! Vilde du bønhøre mig,
,,Og mild i denne Skoles Himmelglæde
,,Ved et Mirakel, eller saa omtrent,
,,Mig blot en tolvte Part tilstede!'' - 
    Et sligt Mirakel var i Byen aldrig hændt;
Den Skole var, som hvert et Himmerige,
Tilgiængelig alene for de Rige - 
Naturligviis! For Intet Intet faaes.
For tvende Skilling høit, per Dreng og Pige,
Man i den Lave kunde slaaes,
I denne derimod det kosted' vel en Daler,
Foruden Bøger, Blek og Pen, og Linealer.
    Til Lykke var den Skoles Precepteur
(Saa kaldte man ham i Corsøer)
En Mand af stort Genie og den Geniet egne
Point d'honneur,
Der ikke findes lettelig hos Degne;
Han fandt det under sig og sit Genie,
At lære Børn at læse, skrive, regne - 
Som han for Resten var ei reent ukyndig i;
Men derimod Latin, Geographie,
Historie, Moral, Philosophie
Han ikke havde holdet mod sin Ære
Selv mindre voxne Børn at lære,
Hvis ei en lille Hindring, nemlig den,
At han det alt for længe siden
Aldeles havde glemt, og ei gad spilde Tiden,
Med nu at lære om igien,
Ham havde nødt til den beqvemme Maade,
At lade Skolen selv sig raade.
    En delikat Samvittighed
(Som Folk af Point d'honneur er gierne plaget med)
Forbød ham midlertid, endskiønt med frelsed Ære,
Aldeles rolig i sin Mag at være;
Hver Mand af stort Genie sig nemlig føler tidt
Om just ei Patriot, saa dog Cosmopolit - 
,,En Smule,'' tænkte han, ,,var det dog nok saa lidt,
,,En Smule,'' burde Børnene dog lære,
,,At skrive for Eksempel? Jeg vil see
,,Hvorledes jeg udfører den Idee''
Tænk! Sat i Værk - En Anden havde nøiet
Sig med den Selvbevidstheds søde Lyst,
At have klækket ud i cosmopolske Bryst
En Plan, som har det Heles Vel for Øiet,
Og ladet det ved sit Desidero
Beroe.
Men denne Statsmand var i dette, som i mere
Just skabt til at realisere.
    Der om min Fætters Skrift gik Rye
I begge Skolerne og i den hele Bye - 
Hvor underlig sig Lykken dog mon føie!
Han pludselig blev hensat i den Høie.
    Hvordan han loe, hvordan han sang,
Og hvor han græd, og hvor han sprang,
Og hvor han reent af overvættes Glæde
Gik fra sig selv og sin Forstand
Til dette de Corsøerske Musers Sæde,
Jeg ei beskrive vil, fordi jeg ikke kan.
    Men derimod hvorledes han nu lærte,
Hvad han begiærte:
Den hele høiere Theologie,
Historie, Geographie,
Latin især, og hvad der hører til - 
Med slig en Grundighed, at før et Aar var omme
Han fandtes udlært efter alles Domme - 
Jeg ei beskrive kan, fordi jeg ikke vil.
    Men udlært i Corsøer ei vilde sige meget;
En critisk Theolog af vores Rørbyes Værd
Man der endogsaa havde kaldet lærd
I Fætters Tid. Oplysningen er steget
Og, som man siger, dagligdags tiltager
Mangfoldig der, som andensteds;
Man Salomon fra Jørgen Hattemager,
Og Klogt fra Dumt at skille nu begynder,
Og skal, som jeg har hørt, med mangen Arvesynder
Ei længer være nær saa vel tilfreds,
Som den Tid. - Jeg, for min Part, ei just ynder
Den overalt nu giængse Lysen op,
Men haaber med enhver gudfrygtig Synder,
Naar jeg betragter dens vanhellige Galop,
At man dertil i Tide siger Stop,
Før det for sildig er, som snart kan hænde,
Og inden, før man rigtig seer sig om,
Den hele Christendom,
Med Moses, Arvesynd og andet Prent
I vores gode gamle Testament,
Pontoppidans og Augburgs Confession,
Og Universitetets Fundation,
Samt al den øvrige Religion
Til Harm for hver dens Vægter og Patron,
I Bund og Grund bli'r løbet overende.
Oplysning er ret brav til Tid og Sted,
Naar der er Maade med;
Men, naar den gaaer for vidt, som hos de Tydske,
Naar Grublen, om det Sande selv er sandt,
(Man har jo noget sligt af - denne - Kant,
der ingen Ting skal see saa grant?)
Kort, naar Fornuft sig mænger deriblant - 
Saa skiælve bør hver Jydsk - og vi er' alle jydske.
Og sandelig det lader til
I vore Dage, eller vore Nætter,
Som om man efterhaanden glemme vil - - 
    Men hillemen! jeg glemmer reent min Fætter - 
Han var nu meer ulykkelig end før;
Han havde smagt en Dryp af denne Kilde,
Hvis Væld man udtømt ham forsikkre vilde,
Fordi dens Brønd her virkelig var tør - 
Men skiøndt han rigtig nok i begge disse Skoler
Ei kunde lære meer, end alt han havde lært,
Fandt han det dog en Smule sært,
Om ei et Sted imellem begge Poler
Der skulde gives een endnu, hvor man
Dog i det mindste vidste meer end han.
    ,,Der gives saadan een, der gives flere;
,,Men ak! der hører Penge til;
,,Et fattigt Barn kan ikke strax studere,
,,Fordi det vil - 
,,I Slagelse, min Kiære! for Eksempel
,,To Miil herfra er sligt et Viisdoms Tempel;
,,Men Veien er dertil, som den til Ærens, lang
,,Og trang.''
    ,,Den være som den vil! man kan jo rende,
,,Naar man har Mod og Lyst, til Verdens Ende -''
,,Ret saa! Men det er ikke dermed giort!
,,Betænk, min lille Ven, han har en Mave,
,,Der ogsaa vil en Smule Næring have -''
    ,,O: Vand og Brød dog ikke koster stort! -''
,,Ret saa! Men for at finde hvad man søger,
,,Behøver han, foruden dette, Bøger;
,,Hvor faar man uden Penge disse fra? -''
    ,,Men der er dog Stipendier . . .  ,,O! ja!
,,Men deels man faaer dem ikke strax i Hænde,
,,Et Prøve-Aar maa først gaae halv til Ende;
,,Deels gaar de fløiten til Logie, til Brænde,
,,Til Pen, Papiir, og Lys, etcetera.
,,Lyt han mit Raad, og lad den Grille fare!
,,For sildig han fortryder den engang!
,,Den Tempel-Vej, som sagt, er alt for lang,
,,For knudret, tornet, og for fuld af Fare! -''
    ,,Men ak: Exempler nok man har derpaa:
Naar engang skrevet staar i Skiæbnen ,,Gaae!''
Saa byder al Fornuft omsonst at staae.''
    Forgiæves stræbte man, ved Faren at belyse,
At faa min Fætter til for dette Tog at gyse,
Anførte ham Exempler sidst og først
Paa Lærde som krepeerte var af Gield,
Poeter, som omkomne var af Tørst,
Og Andre, som var' sulted reent ihjel;
Og viste ham, som i et Perspektiv,
Sit hele følgende Studenterliv - 
Omsonst! han trodsed' Alt; han havde lært at fryse,
Var vant til Sult og Tørst, og lod sig ikke kyse.
    I Slagelse var giængs den ægte danske Skik,
(Jeg siger ægte dansk; thi alle danske Skikke
Just er det ikke)
At give fattig' Børn, som der Oplysning fik,
Ved eget Bord at spise og at drikke - 
Og vee min Fætter, om det ham af Minde gik!
Om ei hvert Smørrebrød, som gav hans Hunger Lise,
Hos Stolpe, Clausen, Andersen, og Glise,
End mindede ham tidt, naar Siælland synes slem,
At dog Goddædighed har der sit sande Hiem!
O! vidste jeg, at det ham nogensinde,
Selv i det næste Sekel, gik af Minde, 
Jeg slængte Pennen strax, og angred hvert Minut,
Jeg havde spildt paa her med Rimets Lage
At salte hen til Verdens sidste Dage
Et Levnedsløb, som burde gaae caput!
    I Tillid til at han og kunde nyde
Sin Deel i denne giæstfrie Hiælpsomhed,
Og stolende paa hvad der kunde flyde,
For Resten af hans lærde Sveed,
I Troen til det Forsyn, som mod Hunger
Beskiærmer hiælpeløse Ravneunger
Besluttede man endelig hans Roe
Med, efter meget contra, meget pro,
At skikke ham til denne sorte Skole
For paa Latin at lære der den Troe,
Som hialp saa Mangen i den sorte Kiole.
    Man mærked' og, (imellem os!)
At Fætter egentligen var i Grunden
Langt mindre stærk i Næven end i Munden,
Et Slags Rhinoceros,
Som alskens Bøger kunde sluge;
Men ellers var til ingen Ting at bruge.
Man læste af hans Physiognomie,
At Klogskab ei var det, som han stak dybest i,
Og at han neppe nogensinde
Paa Snildheds Vinge
Sig til den mindste Lykke vilde svinge;
Man læste af hans Handlinger og Ord,
At han sit eget Navn stod Fare for at glemme,
Og at han egentlig ei havde hjemme
Paa denne Jord;
Man læste af hans Helbred, at han ikke
Til meget Slid og Slæb sig vilde skikke;
Man slutted' af det Alt, tilsammenlagt,
At han var - et Rhinoceros, som sagt.
    Nu er til Lykke brugeligt paa Landet,
At, naar et Drengebarn ei duer til andet,
Og intet Hoved har, selv ikke til en Læst,
Saa, for at danne det til Lærer eller Præst,
Man slænger det i den latinske Skole hen.
Hvad Jorden bruger ei, foræres Himmelen.
Det synes underligt; men det er intet Under;
Den Vedtægt sig paa gamle Støtter grunder;
Erfaring har os lært, at Hver, som gaer paa To,
Selv den, som ei tilgavns kan vogte Sviin, 
Kan lære hele Troen paa Latin,
Og vogte Kirkens Faar med samme Troe.
    Hvorledes man nu rusted ud min Fætter
Med nye Støvler og med nyvendt Kiol,
Med Kalvekryds og med Mansketter,
Hvori han kunde skinne som en Sol
Imellem hine Sole,
(Jeg kalder Sol i aandelig Forstand
Enhver, som lyser op et Land,
Og a priori Hver, som gaaer i Skole)
Hvordan han Afsked tog, hvor meget Vand
Udgydet blev, med meer, jeg her fortæller ei -
Hvordan han endelig den trange Vei
Til Templets Port fik lagt tilbage,
Og ved dets blotte Syn forglemte al sin Plage,
Hvordan i dette Syn han strax fornam
Skinbarlig alle Muser hilse ham,
Og følte Phoebus selv, livagtig op ad Dag
Med al sin Guddoms Ild og Kraft og Lyst
Beaande hans af Glæde spændte Bryst - 
Jeg det og meer endnu beretter ikke heller;
Fortælle Hvo, der vil, deslige Bagateller.
    Jeg springer Vej og Port til Templet rent forbi,
Og som Homer (den jeg i alle Stykker
Gad fulgt) har gjort før mig, min Læser rykker
Med Fætter i en Snup midt ind deri.
Der staaer han. Lad ham staae! Imidlertid
Vil Læseren og jeg ei tabe reent vor Tid,
Men see os for i Veien noget om
I dette Rectordom.
    Latinske Skoler ere Monarkier,
Og deres sorte Hobe, som i meer,
I Dragt, i Sværmen, og i den Maneer
De styres paa, fast Alt tilfælles har med Bier,
Paa tvende Smaating nær:
En Dronning;
Og Honning - 
En Rector havde de for hiin,
Og Honning her er Latin.
    Og denne Skole var et Despotie
Med Adel og med Aristocrater i,
Af alle Former, hvori Tyrannie
Den arme Menneskhed fordanner og forqvakler,
Den værste! Selv aldeles Anarkie
Udklækker ei saa mange Stakler,
Kun Død er dennes Frugt; men hiins er Slaverie.
    Regenten, som ved Kunsten, trods Naturen,
Var blevet dens Tyran,
Var en Pisistratus - Censuren
Gik ham ærbødigen forbi, som Mand,
Som Rector, og som Lærd - men nødt til Sværdet
Af tusind Misbrug, som hans Formand lod
I Anarkiet fæste Rod,
Af Iver for sin Pligt han havde hærdet
Et Henri Quatre-Bryst
Til Josephs Lyst,
Og med en Strænghed uden Lige
Holdt i bestandig Zittren Skolens Rige.
    Regierte Mennesker til Vederlag regiere,
Og strængt Regierede regiere strængt;
Tyrannens Slaves Træl vil og tyrannisere,
Trykt vil han trykke, doppelt, trykke mere,
Hængt Mand vil have hele Verden hængt.
Man overalt sig kan til denne Sandhed stave:
Den strængeste Despot er just den største Slave.
Tyranniseer! Tyranniseret vær!
Det kommer ud paa eet - saasnart man selv vil byde,
Maa man til Vederlag en Anden lyde,
Og den som lyder hist, vil omvendt byde her.
Jeg ved det med mig selv med hvilken zevsisk Truen
Jeg ryster min forældede Paryk
Og slynger Tordenriset rundt i Stuen,
Naar Præsten over mig har giort sig alt for tyk.
Ham Provsten gav formodentlig en Snippe
Irettesat af Bispen, der
Høit over mig og Præst og Provst ophøiet er
Den første Høg i dette Høge-Knippe.
Qvo jure nu den første Første blev?
Qvo jure den, som ei regieres meer, regierer?
Der staaer vi! Tusind Lærde skrev
Derover sig og tusind Giæs ihiel
For og imod med lige Skiæl,
Og end, i Mangel af et Himmelbrev,
Man lige klog derover disputerer.
    Jeg vil ei øge den Dispyt - 
Jus pædagogicum - derover gad jeg skrive
En Bog; men over Jus divinum . . . Pyt!
Det la'r jeg blive.
    Det Skolarkie, som her jeg taler om,
Hvis Ark med al den Ret, som dydig Iver,
Retskaffenhed og Kundskab ene giver,
Til Zeptret kom
Indvortes var i Bund og Grund fordærvet,
Og Sobradise selv er ikke mer udnervet
Af Politikens Utugt, end det var.
Nu er det Smørrebrød Pisistratus at være,
Naar man i et Athen kan styre, raade, lære,
Og naar en Solon man til Formand har;
Men i en Hellig-Anders-Skoles Rige,
Hvor salig Otto Rud i forudsalig Slum
Lod fem og syv bestandig være lige,
Og Peer, som Povl, bestandig være dum,
Man ei saa let i første Øjeblik
Realiserer Platos Republik.

    Blandt hundred andre Slendrianer
Som der i Mørket havde fæstet Rod,
Urokket, endelig urokkeligen stod
Den Primret, som en Mesterlectianer
Gav Hals og Haand i Skolen over Hver
I alle mindre Klasser. Fiern og nær
I vores, Pavens, og i Tyrkens Egne,
I hele Herskeriets Allevegne,
Hvis Negerhelvedet man gaaer forbi,
(Og Hvo tør vove blot sit Blik deri?)
Omsonst man leder om dets Mage.
I dette Øieblik, skiøndt ikke saare frie,
Jeg i mit hersoms Slaverie
Dog tænker gysende derpaa tilbage.
For Resten herskede deri
Spil, Slagsmaal, Dobblen, al Slags Blasphemie,
Og selv en lille Smule Tyverie,
Med meer, som man i alle Skoler hitter,
Og som dog alle Muser og Chariter
Gaae rødmende forbi.
    Saa var Forfatningen, om ikke værre,
Da den nysnævnte Rector kom,
Og fandt, at alting burde støbes om.
Misbrugene var allerede færre,
Da Fætter kom herhen;
Men der var fleer end nok igien,
Desværre!
Primretten stod især med dobbelt barske Miner
Paa det nedbrudte Tyveries Ruiner.
    Min Fætter, som vi lode staae,
Blev strax ved Skolens Indgang lidt confus,
Da han fornam, at Hver var med ham dus;
En efter Anden til ham sagde saa:
,,Du er Notarius!''
Hans Hierte skialv af Glæde ved den Ære,
Som forekom ham ufortient - 
,,Jeg ikke værdig er; men stræbe skal at lære . . .''
Begyndte han . . . ,,Der er en Styver! hent
Mig strax en Spegesild!'' var Svaret - 
,,De spøger.'' - ,,Slyngel!'' sagde han,
Som rakte Styveren, ,,nu spøger man
Med slig en Slyngel? Er du vel forvaret
I Hovedet? Gaae strax!'' - ,,Men om jeg strax ei gik?'' - 
Et vældigt Ørefign i samme Øjeblik
Ledsaget af et Skrald af Strube-Torden
Min arme Fætter lynede til Jorden.
    Saa var hans Indtog. Jeg har blot fortalt
Den første Hilsen, som et kort Eksempel
Paa Høfligheden i de Musers Tempel;
Den i et enkelt Træk os maler Alt.
Af dennes Sort der gaves daglig mange;
Men jeg dem ikke her opregne vil - 
Vær ikke bange!
Der vilde gaae for mange Giæs dertil.

<center>*         *</center>
<center>*</center>   

Aar Syttenhundrede og to og firsindstyve
Han endeligen ud af denne Skole slap
Til Universitetet -  -

<center>*         *</center>
<center>*</center>

- - - - - - - - - - - - - Hip som Hap,
Der efterlod sig en bestandig Slum,
Hvori han tog (i Drømme, som det hedder)
Med tredive Samvittigheder
Examen philosophicum.
Hvoraf han vaagned' op til alskens Qvide;
Nu fik han først tilgavns hvad Verden var at vide,
Og blev, af Satan tilskyndt først,
Af Hunger deels, og deels af Tørst,
Af Graad, og stundom selv af Latter,
Men først og sidst af Kiærlighed - Forfatter.
    Man af hans Liv og Levnet kan
Udpine, hvis man vil, den Lære:
At et og andet i vort Land
Er ikke som det burde være ,
Mindst det, hvorpaa det Øvrige beroer:
Opdragelsen. Ak, at jeg denne Tanke
Med Sandheds egen Hammer kunde banke
I alle Hovedhierner i vort Nord:
At den er overalt det Vigtigste paa Jorden
Til Enkeltes og til det Heles Gavn!
Og hellig være hver den Ædles Navn,
Tre Gange hellig! hellig! hellig være
Den Borgers, Statsmands eller Fyrstes Ære,
Som virksom stræber at afhiælpe dette Savn,
Og derved skabe Lys og Liv og Lyst i Norden!!!

I:baggesen2001102102
T:Kallundborgs Krønike
U:eller
U:Censurens Oprindelse.
F:Den hele vide Verden veed
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
N:Først trykt, under pseudonymet Simon Simonsen, med titlen 'En ny og sandfærdig Historie, om Oprindelsen til Bog-Censur', i <i>Minerva</i> for august 1786. Optrykt i Baggesens <i>Ungdomsarbeider,</i> 1791 med titlen »Kallundborgs Krønike«.
Q:kilde

Den hele vide Verden veed - 
(Ved hele Verden, notabene!
Poeter i Særdeleshed
Syv otte gode Venner mene;
Jeg traver i Poeters Fied,
Og altsaa:) hele Verden veed,
At, for umaadeligen længe siden,
Da Kronprinds Humble selv var ganske liden,
En Hest i Kallundborg Borgmester blev.
Som Peer sig kaldte, Peer sig skrev!
Sit Tilnavn kunde han aldeles ikke lide,
Og Fornavn var paa den Tid ingen Skam - 
Hvad om den hele Verden fik at vide
Lidt meer om ham?
 
    Det gaar Skribenten, der giør Verden Cour,
Naar Verden tier stille som en Muur,
Aldeles som en anden Frier:
Han troer, at man samtykker, naar man tier.
Den sidste feiler gierne lidt,
Den første tidt.
Maaske jeg og mig her for meget lover
Men hvad? den vinder ei, som ikke vover.

    Saa hør da min Fortælling, lille Jord,
Og ryst, og bæv med alle dine Throner,
Og alle disse Hof-Cameleoner,
Som vrimle rundt derom, fra Syd til Nord!
Thi stor er Tingen, som jeg taler om,
Og større Manden, fra hvis Bug den kom,
Da Kundskabs Straaler i dens Skygge døde - 
Jeg siger Bug; thi ingen Hierne var
Vidtløftig nok, den Sag er soleklar,
Til dig, o Kiæmpe! dig, Censur! at føde!
    Frygt ikke, Læser, denne Heftighed
Skal vare hele Tiden ved!
Det var et lille Glimt af Pieriden - 
Ved en og anden Lejlighed
Jeg bliver vel i Hovedet lidt heed;
Men kiølnes efterhaanden siden.

         _________________

    I Konning Dans for længst henfarne Dage
Var Kallundborg en ganske anden Stad,
Der var en mægtig Hob, jeg veed ei hvad,
Hvoraf der meget lidet er tilbage:
Der gaves Folk, som kunde færdig Jydsk,
Lybsk, Holsteensk, Hollandsk, Flamsk, og Svensk og Tydsk;
Ja Kræmmere, som havde Been i Panden,
Og blot ei Horn - som kunde tviste med
Achill og Don Qvixott' i Tapperhed,
Og gave Lybeks sorte Tavle Fanden;
Pastorer, som holdt Troen reen og puur,
Og jog, ved Hiælp af Aandens Naade-Gave,
Hvert Kiættersviin af Helligdommens Have,
Som, for dens Peberrødder at opgrave,
Sig sneg deri saa lumsk omkring paa Luur;
Studentre, som for nogle faa Rosiner
Forklarte hele Curtius paa Jydsk;
Og Skriverkarle, som med lærde Miner
Endog Aviser tolked ud af Tydsk;
For hvilke Læsning, selv i velske Bøger
Var ingen Konst - 
Ak! slige Folk man der vel nu omstunder søger
Omsonst.

    Blandt mange flere Herligheder,
Som jeg vil springe reent forbi,
Var og i Kallundborg et Trykkerie,
Som den Tid fandtes næsten ingen Steder;
Ja, somme holde for (og rimeligt det er),
Den skadelige Konst at trykke Bøger,
Er egentligen først opfunden der
Af en fordømt Knapmager Tøger,
Som Fanden tog engang paa Veien til Corsøer,
Liig Doctor Faust en Tid derefter - 
Og, som ved slige Folk han altid giør!
Beviis herfor er over mine Kræfter;
Jeg hader al Slags Klammerie - 
Nok, at der den Gang var, som sagt, et Trykkerie.

    Men Trykkerie er Eet, og Trykkerie er To!
I det Fald Kallundborg var et Geneve:
Man tænkte hvad man vilde, skrev i Roe,
Og Skrifter ubedømte trykte bleve.
Man derfor og fornam, at meer og meer
De gamle Hexe svandt med deres Herre;
At Haandværksfolk blev efterhaanden fleer,
Og Tiggere hver Løverdag blev færre;
Thi Konster, Videnskaber voxte frem,
Og Klogskab i hver Næringsvei med dem;
Man boede mageligt i nette Huse,
Som, for det meste, stod i lige Rad,
Man spiste god, og vel tillavet Mad,
Og drak sin Miød af skiønt glaseerte Kruse.
Aar efter Aar den meer oplyste Stad
Blev smukkere. Rundt om dens venstre Side
En Skov af Skibe saaes, opfyldte med
De fierne Jordens Egnes Herlighed.
End skiønnere man saae, mod Østerlide
Det velopdyrkte, rigdomssvangre Land
At prange, ligt et Strøg af lutter Haver
Med alle Jordens moderlige Gaver.

    Saaledes overalt paa Mark og Vand,
I Husene, paa Torvet, og paa Gaden
Var nyttig Flid; og Ploven, Aaren, Spaden,
Knibtangen, Øxen, Naalen - Alt blev brugt
Med mærkeligen meer og mere Frugt.
Meer ordentlig gik Sagerne til Tinge;
Meer ordentlig i Kirken Sangen gik;
Man hørte bedre Byens Klokker ringe;
Kort alt - endog de Halte bedre gik.
Men rigtig nok man stundom fik at læse
En lille Vise, trykt i dette Aar,
Som rynked hist og her en fornem Næse,
Vor Herre veed hvorfor - 
Og rigtignok (thi lyve vil jeg ikke)
Kom ud engang en atheistisk Bog,
Hvori Forfatteren til Punkt og Prikke
Beviste, den var ikke rigtig klog,
Som troede, Jorden sad og Himlen rendte - 
,,Saa stor en Høflighed'' (Gud fri os! hvilke Ord.
En Gysen giennem Præst og Præstedeien foer)
,,Man ikke'', sagde han, ,,Af Himmelen maa vente.''
    Klog over det, som skrevet staaer,
Bør ingen from, retsindig Christen være!
Og trykte Bøger, hvor det gaaer,
Er egentlig dog intet andet, Kiære! - 
Saaledes raisonnerte Den og Den,
Som var i Troen nogenlunde kræsen;
Særdeles Præsten og Borgmesteren
Led ingenlunde dette Trykkevæsen,
Som (sagde de) var Aarsag i,
At Vantroe, Sviir, og Horerie,
Og Kiættermeninger, og Poesi,
Logomakie, Astronomie,
Og, frem for Alting, Atheisterie
Fik Overhaand i alle Byens Gader,
Ja selv i Herrens Huus, skiøndt det utroligt lader,
Saa stærkt, at Folk henslumred mangen Gang,
Naar Prækenen var blot tilbørlig lang,
Endogsaa paa de lave Stolestader.

    Imidlertid gik Pressen lige fuldt.
,,Lad dem kun smøre, de profane Hunde!
Saa længe vi, trods deres tappre Sult, 
I vore Kanapeer rolig blunde!''
Saa tænkte Byens Fædre - men, o Vee!
Vee! vee dig, Kallundborg! din lærde Hæder
Skal snart fordunkles! Dumhed snart skal lee
Paa den Ruin, hvor alt Minerva græder!

    En Dag (saavidt jeg veed, en Hundedag)
Borgmesteren sad i sin Stol, hvis Arme,
Hvis magelige Sædes lumre Varme
Min skrøbelige Geist er alt for svag
Til at beskrive ret. Elastisk hæved
Den kiølne Duun den silkebløde Barm:
En Duft, som slukte strax hver Glimt af Harm,
Omkring dens tause Damask døsig svæved - 
Kort: dypped jeg i Lethe Qvæders Pen,
Og skrev paa Valmu Dag og Nat med den,
Jeg kunde den ei søvnig nok afmale - 
Desuden var maaske min Stræben her
Reent overflødig; thi desværr'!
Maaske min Læser ligger alt i Dvale.
O! skyd, i saa Fald, Skylden ei paa mig,
Men blot paa Stolen! - 

    Med den dybe Mine,
Som for en saadan Mand kan skikke sig,
Hvis rummelige Mave faderlig,
Maa giemme hele Byens Fryd og Pine,
Sad den Velviseste. Den Rolighed,
Den philosophiske Dybtænksomhed,
Og overvættes store Siælefred,
Man seer paa Dalens fede Konges Pande,
Naar han i Græsset sagtelig slængt ned
I Skyggen af et Træ, ved Kildens Bred
I Dyssen af de musikalske Vande,
Med vigtig Taushed tygger Drøv,
Sad paa hans store purpurrøde Næse,
Hvor man med liden Møie kunde læse:
Siæl! hold dig klogeligen til dit Støv!

    Som Solen, naar den kobberrød fremstikker
Imellem tykke Skyer i taaget Rusk,
Saa fremstak af Parykkens Bukkel-Busk
Hans Ansigt i en Damp af Portorikker.

    I slig Forfatning havde han for Skik,
At smøge sig i Slummer alle Dage;
Men hvordan det nu gik og ikke gik,
Saa vilde Søvnen ei i Dag behage
Paa Pibens Vink at nærme sig som før;
Han røg, og røg igien, og røg sig ør;
Men intet Blund han fik, end sige Slummer - 
Ak! ingen Dødelig er fri for Kummer!

    Liig Kong Asverus lod han hente da
Den gamle store Stadens Chronika,
(En Bog, fem Gange tyve Vintre gammel,
Der ellers brugtes for hans Søn til Skammel,
Og for ham selv, at løfte til Motion).
Hvoraf hans Kone pleied i slig Knibe
Mod Søvnløshedens Antidot at gribe,
Og forelæse ham saa stor Portion,
Som til forønskte Virkning at frembringe
Var nok. Som oftest var den Dosis ringe;
Thi dels Borgmesteren, for sin Person
Til snart at slumre var utrolig nem,
Og dels var Bogen til at assoupere
Fast ligesaa beqvem;
Men denne Gang hun maatte læse mere;
Hvad Ord for Ord, aldeles paa et Haar,
Som det i samme gamle Krønik staaer,
Jeg her min Læser trolig vil levere.

<center>*         *</center>
<center>*</center> 

    ,,Den femte hujus døde Christen Smed
Den hele Bye til stor Fortræd;
Han var en brav og nyttig Mand,
Beslog en Hest med stor Forstand,
Paa Laase giorde mange Sving,
Slog Øier ud for ingen Ting.
Gid hisset han ei saa maa svede,
Som han har altid giort hernede!'' . . .

<center>*         *</center>
<center>*</center> 

    ,,Endnu du sover ei, min lille Mand?''
Udbrød den standsende Borgmesterinde - 
    ,,Nei! læs kun meer,'' igientog han,
,,Det vil sig, haaber jeg, paa Timen finde;
,,Jeg ei begriber denne Søvnløshed;
,,Nu vel! læs meer! bliv ved!'' - og hun blev ved:

<center>*         *</center>
<center>*</center> 

    ,,Vor Præst, som nylig var lidt svag,
Blir feed og fyldig Dag for Dag.
Han kan lidt meer end Fadervor,
Og maner stærkt, som Ordet gaaer;
Alligevel for Tyverie
Den stakkels Mand er ikke frie.
Forleden misted han sin Hest - 
Vor Herre skaane kun vor Præst!''

<center>*         *</center>
<center>*</center> 

    Borgmesterinden standsed her igien:
,,Du slumrer ei endnu?'' - O nei! vist ikke!
,,Jeg slumrer ei saa snart i Dag, min Fikke!
(Saa hed til daglig Brug Borgmestersken)
,,Du nok kan mærke, naar jeg sover hen;
,,Jeg snorker, som Du veed; bliv ved at læse,
,,Saa længe til du hør Signalet af min Næse.'' - 

    Borgmestersken begyndte da igien;
Men sprang tre fire Blade reent forbi,
Som der var alt for meget morsomt i;
Man derfor ene hende Skylden give
Om Følgende lidt kiedsomt skulde blive:

<center>*         *</center>
<center>*</center> 

    ,,Den Tyv, som stial Herr Nielses Hest,
Blev greben sidste Mortensfest,
Og bragt paa Stand for Magistraten,
Som arresterede Krabaten.
Man kneb ham med saa megen Fynd,
At han tilsidst tilstod sin Synd,
Blev foresiunget, forelæst,
Af den sagtmodige Niels Præst,
Og siden paa en Sluffe slængt,
Kiørt ud, vendt om, berettet, hængt;
Men, som man snart vil mærke det,
Altsammen overmaade slet.

    Det henved Midnatstide var,
Og Maanen skinte ganske klar,
Og mange Stierner blinkte ned
Paa Marken og paa Tyven med;
(Thi Maanen seer paa slig Person
Saavel som paa Endymion)
Da kom paa Hesten, trap, trap, trap,
Jens Skovfogd ridende saa rap,
Forbi det gyselige Sted,
Hvor Diævle vogte, som man veed,
Trofæen for Retfærdighed.
Ret, som han rider bedst og seer
Ad Galgebakken til - hvad skeer?
En Røst, liig den af Belzebul,
Saa rædsom, underlig, og huul,
Ham brøler ud fra Galgen: ,,Stop!''
Og vips! foer Kolden i hans Krop;
Han skialv, som Esp, og i sin Skræk
Forglemte han at spore væk,
For i Gallop at komme bort,
Som jeg i hans Sted havde giort.

    Han saae, og lytted nok engang - 
Og nok et ,,Stop!'' fra den, som hang;
Han slog et Kors, slog to, slog tre;
Men lige meget hiulpe de.
Han takked i en Bøn for Mad;
Men ihvor inderlig han bad,
Kom dog den samme Lyd igien
Fra Fandens nylig hængte Ven.

    Jens var for Resten ei Poltron,
Og hidtil aldrig kaldt Kujon;
Han tog paa sin Samvittighed
Det allerstørste Vangeled,
Og slog med det engang en Tyv,
Og kyste hele slige syv,
Som vilde plyndre lumsk hans Hiem;
Men der var ogsaa Liv i dem!
I denne Diævel derimod
Var intet uden bare Blod,
Og ingen, ingen Moders Siæl
Kan slaae tilgavns en Død ihiel;
Selv naar han Græsset maatte bide,
Al Fordeel var paa Tyvens Side.

    Imens han raisonnerte saa,
Lod Tyven atter fra sig gaae
Endnu et Skraal, som vores Helt
Fandt mere liveligt end fælt;
Og som, hvordan det ogsaa var,
Den Ting ham giorde soleklar,
At der var Liv, et cetera,
Hvor dette sidste Skraal kom fra.

    Liv altid var Jens Skovfogd nok - 
En levende Banditerflok
Han meget heller Spidsen bød,
End en, som, nok saa tam, var død;
Og derfor red han, hop sa sa!
Did, hvor den Lyd af Liv kom fra.

    ,,Hvordan,'' udbrød han, ,,er det fat?
Er du i Live Kammerat?'' - 

    ,,Ja, skiær mig ned, o christen Siæl!
,,Jeg ellers hænger reent ihiel!'' - 

    ,,Band paa, du lever, først, hvis ei,
,,Jeg løber strax igien min Vei!'' - 

    ,,Ja vist! i Diævels Skind og Been,
,,Jeg lever! ja! den Sag er reen;
,,Men lever bandsat, som du seer,
,,Og døer, hvis - o! jeg kan ei meer'' - 

    Jens Skovfogd tænkte lidt sig om,
Og snart til sin Beslutning kom;
(Thi det er dog særdeles sødt,
At bringe Liv igien i Dødt.
Jeg troer, ved saadan Lejlighed
Jeg og en stakkels Tyv skar ned.)

    Jens Skovfogd tog sin Tællekniv,
Og raabte: ,,Løb, og frels dit Liv!'' - 
Og ned sprang Tyven, liig en Kat,
Der lang Tid har i Tønden sat,
Naar Dragøes Helt med vældigt Drag
Den redder i et Seierslag. - 

    Liig en forrykt, beskiænket Mand,
Som Glæden jager fra Forstand,
Han takked ham, som gav ham Liv
Ved Mod, og Kiærlighed, og Kniv - 
Og Glæden af at giøre vel
Betog vor Jenses hele Siæl!
,,Løb,'' sagde han, af alle Kræfter!
,,Og stiæl nu aldrig meer herefter!''

    ,,Du gav mig Livet, gientog han,
,,Kun for at døe paa nye, min Mand!
,,Hvor skal i Nat jeg arme hen?
,,Klyng mig i Galgen op igien!
,,Forvildet, saaret, bange, mat,
,,Man faaer mig letteligen fat,
,,Hvis jeg til Morgen ei hos dig
,,Maa lidet vederqvæge mig.
,,Troe mig, det er en egen Sag
,,At have hængt den ganske Dag!
,,Lad mig udsove denne Skræk,
,,Og pille mig i Morgen væk!
,,Hvis ei, saa heller, kiære Ven!
,,Klyng mig i Galgen op igien.''

    Jens fandt den Sag ret rimelig,
Og sagde: ,,Kom da hiem til mig!''
Og tog ham bag paa Hesten rap,
Og red til Huset, trap! trap! trap!

    ,,Min Kone sover,'' sagde han;
(En Helt er altid kiærlig Mand)
,,Giør derfor, Landsmand! ingen Larm; 
,,Men læg dig her, og sov dig varm!''
Og viste ham en opredt Seng;
,,Sov vel! og ei i Drømme hæng!
,,God Nat!'' og derpaa begge To
Sig sloge meget snart til Roe.

    Jens havde med fra Marked hiem
To nye Støvler, hængte dem
Paa Sengestolpen, hvor han laae,
Og faldt i Slummer strax derpaa.

    Vor Hængte med sin lange Hals
Var Søvnen ei saa let tilfals.
De Støvler fik han Øie paa,
Og meer og meer paa samme saae.
Han saae saa længe, saae saa tidt
At han til dem fik Appetit;
Han vel tillukked Øiet; men
De Støvler lukked op igien.
Og hvor han vendte Synet mod,
De nye Støvler for ham stod;
De blanke var, og uden Meen;
Og syntes giorte til hans Ben - 
Som Tyvs, hans eget gamle Par
I jammerlig Forfatning var;
Thi hvor kan Retten tænke paa
En Fyrs Forlegenhed som saa?
Man tror gemeenlig, En, som hænger
Af Alting mindst til Støvler trænger - 
Han stirred atter paa dem hen,
Og Rapse-Nykken kom igien:
Naturam furca pellas ex,
Hun kommer dog igien, den Hex!<footnote><I>Naturam furca pellas ex, / Hun kommer dog igien, den Hex!</I>: Spøgende allusion til Horats (Ep. 1, 10, 24): 'Naturam expellas furca, tamen usque recurret' = Driv naturen ud med en greb [strafferedskab], den kommer dog stadig igen; friere oversat: naturlige tilbøjeligheder lader sig vanskeligt udrydde.</footnote>
Han saae paa dem, han saae paa sine,
Og tænkte: De skal være mine!

    Som tænkt saa giort! han listed sig
Til Sengestolpen lumskelig,
Fik Støvlerne fra Knagen ned
Med al en Hængts Behændighed,
Og trak dem hurtigt begge paa,
Og vilde netop til at gaae - 
Da Jens, som vaagned  ved den Larm,
Fik i ham fat med vældig Arm;
,,Fordømte Tyv! som, nylig hængt,
,,Er end med Tyverie befængt!
,,Kom du fra Galgen før i Live,
,,Du nu for Alvor hængt skal blive!''

    Saa sagde han, og trak ham med
Paa Marken ud: ,,afsted! afsted!''
Og puffede ham Puf i Puf,
Og puffed af ham mangt et Uf!
Det gik saa tyst den hele Vej;
Thi skrige høit, han voved ei,
Indtil de kom til Galgen hen - 
Ved atter at beskue den,
Blev han, der Hest og Støvler stial,
Som han var ganske bindegal,
Og slog omkring sig, vildt og fælt - 
Men Jens, som før er sagt, var Helt,
Giengiældte Fyrens blinde Puf
Med sikkre Slag, og i en Ruf
Han styrted ham paa Jorden ned,
Og bandt ham med Behændighed,
Og klynged ham i Galgen op
Tilgavns, med ganske Siæl og Krop:
,,Raab nu, saa tidt du gider, Stop!
,,Forsøg, hver Lyd fra dig at give!
,,Du tredde Gang ei hængt skal blive!''

    Det meget over Midnat var
Og Maanen skinte ganske klar
Og alle Stierner blinkte ned
Paa Marken og paa Tyven med,
Som hastigt gav det sidste Suk,
Og mukked siden ei et Muk.

    Jens Skovfoged gik sin Vei igien,
Kom hiem, gik i sin Seng, sov hen,
Stod op, og Morgenen derpaa
Sig lod med ingen Ting forstaae.

    Aurora mellem Østens Høie
Kom i sit røde Skiørt og Trøje
Med Gyldenstykkes-Hue paa,
Og ligervis paa Tyven saae.
Ved samme Tid en sort Krabat,
Som fuldt sig havde foresat
I Dag at ville staae sig brav,
Fordi han slemt i Gaar røg af,
Kom, henrykt i Qvintillian,
Og rendte paa Herr Urian.
Han standsed, studsed, da han saae
Ham med to nye Støvler paa,
Og tænkte stirrende: mon Fanden
End efter Døden rider Manden,
At selv i Galgen han ei kan
Afholde sig fra Natteran?
Gud frie os! Stiæle Støvler hængt
Er før ei seet, ja neppe tænkt! - 

    Med disse Ord han rendte hiem,
Og raabte høit, hvor han kom frem:
,,Den Tyv, som hængt i Aftes var,
,,Et nyt Par Støvler stiaalet har!''

    Det hele Kallundborg kom ud,
Og saae det Syn; bevar os Gud!
De gamle Støvler borte var!
I deres Sted han nye bar.
Man stirrede paa ham, som hang;
Man loe, man græd, man peeb, man sang;
Man giennemgik Physik, Moral,
Og Hypotheser uden Tal;
Kort sagt! Den hele By blev gal - 
Men Ingen kunde dog udgrunde
Hvor hængt man Støvler stiæle kunde?

    Man efter Præstens Nielses Raad,
Som selv begreb ei denne Daad,
Omsider Haabet reent opgav,
Om den at fatte nogen Tid,
,,Før,'' som han sagde, ,,bag sin Grav
Man kom til noget mere Vid.''

    Borgmester Ebbe derimod
Som nok saa lidt deraf forstod,
Var ei saa rolig i sit Fag
Ved denne paradoxe Sag.
Han paastod fast med Mund og Pen,
At Tyven nok engang igien
For dette Ran afstraffes skulde;
Thi Tyverie er Tyverie,
Og Tyv bør ei gaa Ram forbi,
Fordi han ligger under Mulde.
I mangen Act i Folio
Man tvisted contra, tvisted pro;
Men kom med Sagen ei til Ende.
Man ved endnu med Vished ei,
(Thi saare lang er Rettens Vej)
Til hvilken Kant den vil sig vende. -

<center>*         *</center>
<center>*</center> 

    ,,Hvad!'' raabte vor Borgmester vild,
Og slog sin Pibe reent itu paa Kanten
Af Folianten,
,,Hvad!'' brølte han, ,,er det for en Pasqvil?
,,Det mig skal ramme, som jeg hører - 
,,At lugte sligt er ingen Konst!
,,Nu, ved min Mave! den fordømte Smører
,,Skal ikke have smurt omsonst!'' - 

    ,,O Himmel!'' raabte hun, og slængte Bogen
saa langt hun kunde, hen i Krogen;
,,Du drømmer slemt, min lille Mand!
,,Vaagn op, og kom igien til din Forstand!
,,Og lad den Fule, Smør, og Sild, og Lugt,
,,Og alt det Andet fare! vaagn nu smukt!'' - 

    ,,Hvad drømmer! drømmer! drømmer! nei desværre
,,Jeg fik et Blund, det ved vor Herre!
,,For al den Skumlen, som du læste der
,,Det Frugten af den Hunde-Frihed er,
,,Alt hvad man vil at kunne trykke!
,,Fornam du ei, din Gaas! det hele Stykke
,,Du læste der, var Skamskrift over mig?
,,Men det skal hævnes! troe mig sikkerlig!''

    ,,Men, lille Mand!'' gientog med Smiil Madammen,
,,Betænk, det er en grumme gammel Bog!
,,Og det er trykt og skrevet Alt tilsammen
,,Før jeg og du blev født; betænk dig dog!
,,Du har jo Støvler aldrig stjaalet!
,,Du er jo hidtil ikke hængt, min Peer!''

    ,,Ja gammel hid, og gammel her,
,,Den skal,'' saa bandte han, ,,paa Baalet!
,,Du dig kun lidt forstaar paa slige Ting;
,,Jeg seer en Smule dybere; jeg veed
,,Som Dommer, som Jurist, om sligt Besked!
,,Han mener mig med hele Magistraten;
,,Jeg rigtig nok engang har hængt en Tyv,
,,Trods ham og al hans skammelige Praten,
,,Jeg kunde hænge slige Syv;
,,Og, hvis jeg havde ham saa sandt i Fælde,
,,Ham selv i Midten, om det skulde giælde.
,,Hvem anden mener han vel med den Mær,
,,Som kom imellem nogle Høie
,,Med guulrødt, eller brunrødt Skiørt og Trøie,
,,Og Gyldenstykkes-Hue, noget nær.
,,Hvem Anden vel end dig? Til Punkt og Prikke
,,Han dig har malt, min lille Fikke!
,,Hvem gaaer med Gyldenstykkes-Huer nu,
,,Men røde Damask-Trøier, uden du?
,,Og, troe mig! med den Sorte, det er reent,
,,Som han beskriver saa confus,
,,Han har vor ældste Søn, vor Petrus meent,
,,Som røg forgangen af med Nucleus.'' -

    ,,Ja,'' sagde hun, nu synes mig, min Peder! 
,,At jeg begriber, du har Ret.
,,I Mænd dog Alting fatte kan saa let;
,,Hvor er vi Koner dog kun Faar mod Eder!''

    ,,Desuden,'' blev han ved, ,,jeg længe har
,,Mig ærgret over det fordømte Væsen,
,,At kunne trykke frit i hvad det var - 
,,Hvad kommer der vel ud af al den Læsen?
,,En Skrædder kan jo blive nok saa klog,
,,Som jeg; kan mønstre mig og hele Staten;
,,Kan trodse mig og hele Magistraten,
,,Ved Hjælp af en og anden lumpen Bog?
,,Spørg kun Herr Morten! han med mig vil sande!
,,Jeg tidt har hørt ham Bøger at forbande:
,,Han siger: det er lutter Satans Kram!
,,Studeringer er kun for Folk som ham,
,,Der kan sin Hierne styre selv og raade,
,,Og ved med Pønskningen at holde Maade - 
,,Og overalt - hvad Krøniken især
,,Betræffer, slig en Bog er ikke værd,
,,At være mere til, om ei for andet,
,,Fordi den mig har skilt i Dag
,,Ved Middagssøvnen - blot for denne Sag
,,Den være skal til evig Tid forbandet!''
    Endnu før Solens Nedgang blev sendt Bud
Til Præsten, som var stærk Zelot i Sagen;
Og under megen Raslen, Knittren, Bragen,
Blev Krøniken opoffret Ildens Gud.
Med al Højtidelighed dette Væsen
I Borgemester-Gaarden foregik:
De tvende Byens Fædre stod og saae
Med megen patriotisk Fryd derpaa,
Mens Røgen af den brændende Kronik,
Satyrisk selv i Dødens Øieblik
Dem begge To stak ondskabsfuldt i Næsen.

    Den næste Dag kom en Forordning ud:
,,At alle Exemplarerne af samme
Opoffres skulde Hevnens vrede Flamme,
Som lige skyldige'' - med nok et Bud:
,,At Ingen, hvo det var, herefter mere
,,Til Trykken maatte nogen Ting levere,
Det være, hvad det vilde, Klogt og Galt,
Philosophier, Eventyr, Moraler,
Ordbøger, Oder, Elegier, Taler,
Satirer, Fabler, Krøniker, Annaler,
Og andet sligt - med eller uden Salt - 
Paa Jydsk, paa Tydsk, paa Holsteensk eller Flamisk
Ja Græsk, Sverinsk, Franzøsk, Mesopotamisk,
Før det af Byens Borgmester eller Præst
Var nøje giennembladet, giennemlæst,
Og dømt, hvorvidt det Statens Tarv og Ære,
Og deres Bedste kunde tienligt være'':

    Saaledes for een Mands afbrudte Slum
Opofredes for evig hele Staden - 
Man hørte i et sammentrænget Brum
Af Jammerskrig, hvorhen man kom paa Gaden:
,,Ak! vi har mistet vort Palladium!''

    Borgmestren var, som han er nys beskreven;
Som Censor kiender man hans Dygtighed.
Med Præsten Morten man, saavidt jeg veed,
Saa nøie hidtil ei bekiendt er bleven.
Jeg derfor af hans trufne Malerie
Vil give her, saa godt jeg kan, Copie - 
(Originalen hænger i Peer Paars)
Han stærk og fyldig var, og lidt til Aars,
Særdeles Kiender, frem for Alt, af Heste;
Men af sig selv, som Folk er flest.
Donat, og sligt, han engang havde læst,
Og glemt igien; for Resten, som den Bedste,
Han brægede for Altret; præked blot
Et maadeligt Qvarteer, og dog saa godt,
Som Nogen, fik sin Menighed i Slummer.
I Skriftestolen var han meget skrap,
Især mod dem, hvis Ofring var lidt knap.
,,Den rette Vei til Himmelen er Kummer!
Hans Mundheld var - og, som en Siæle-Ven,
Han derfor rundelig uddelte den
Med Lovens Straf, og Prophetiens Varsler;
Og skruppede de Døende med Klem,
Til Lægen fra hans Torden frelste dem -
I øvrigt: aad for Fire, drak for Fem
Ved alle Bryllupper, Begravelser og Barsler.

    Med disse Censor-Evner rustet ud
Han hialp Borgmesteren i at censurere
De sidste, svage litteraire Skud,
Som Rectoren, Conrectoren, og Flere,
Hvis Navne jeg ei her opregne vil,
(Tildeels dog Calvinister) af og til
Bad skiælvende Borgmesters Pige, Rikke,
Igiennem Borgmestersken, Frue Fikke,
At presentere Borgemester Peer
Til naadig Dom.
                           Omsider meer og meer
Man kiedtes ved, tidt uden Frugt, at tigge
Til Trykken saadant Privilegium.
Man tabte Vid med Modet, og blev dum;
Og endelig man skrev aldeles ikke.

    Bestandig meer og meer svandt Staden hen,
Thi Muserne Censurens Sæde skyede,
Og Handel, Konster, og Fabriker flyede
Med dem i Hast til andre Kyster hen,
Hvor Fred og Frihed trygt de kunde nyde.

    Den hele By blev fyldt med Graad og Sorg,
Ja! græd, ulykkelige Kallundborg!
Vee! Vee! Dig, arme Stad! din lærde Hæder
Er nu fordunklet! Mæsket Dumhed leer
Paa den Ruin, hvor Kundskab hungrig græder!

I:baggesen2001102103
T:Orpheus og Eurydice
F:Herr Orpheus var en Spillemand
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

Herr Orpheus var en Spillemand,
(som hele vide Verden veed),
Der, naar han paa Violen gned,
Fik Træer i Skov, og Fisk i Strand
Til ingen anden Ting at sandse,
End Norske-, Polske-, Springe-Dandse.

Men ingen Ting paa Jorden her
(Som ogsaa hele Verden veed)
Er af bestandig Varighed.
Musik, hvor mægtig den end er,
Kan ham med Leen ikke standse:
Med ham Herr Orpheus maatte dandse.

Vor Virtuos var Enkemand;
(Som ogsaa hele Verden veed);
Han fulgte derfor villig med;
Du træffer hende, tænkte han,
Som kyste dig, og bandt dig Krandse!
Saa kan du der med hende dandse.

Ved Tartarus han traf Apoll
(Som faa, maaske slet ingen veed),
,,Min Søn! kom ikke længer ned!
,,Du maa gaae fri for Syndsens Sold,
,,Og faaer en Plads i Zeuses Rige!
,,Som Gud du did med mig opstige.''

Ja! svared Orpheus henrykt, ja!
(Hvo sagde Nei til Himmerig?)
Hvis min Eurydice med mig
Maa komme der; hvis ei, Papa!
Jeg bliver heller i det Lave,
Hvor jeg kan hende hos mig have.

,,Nei!'' gientog Phoebus, ,,Ingen kan
,,I Himlen sætte mindste Fod,
,,Hvis Puls slaaer ei af Guders Blod.
,,Min Søn! det gaaer umulig an!
,,For Vindingen af slig en Throne,
,,Du maa forlade reent din Kone.''

Forlade hende! Brød han ud,
(Slig Ægtemand er rar at see)
Forlade min Eurydice!
Forlade hende! Gode Gud!
Før tolv Olymper jeg forlader!
O! du var aldrig gift, min Fader!

Ak! uden dig, Eurydice!
Som Gud jeg blev ulykkelig!
Jeg heller dele vil med dig
Et Paradiis i Helvede. 
Kun, hvor du smiler, er min Himmel,
Selv midt i Eumeniders Vrimmel.

Og vips - han fløi ad Trappen ned;
(Farvel, o! Zeus; Farvel, Papa!
Farvel Olymp etcetera!)
Og kom i Hast til Styxes Bred;
Og seilte saa til hine Enge,
Hvor hun ham kiærlig vented' længe.

,,O! hvor den Spillemand var gal!''
(Saa griner her en giftet Skok,
Og hist en Pebersvende-Flok)
,,Han havde vist en Perial!
,,Tilsidesætte Guddom, Throne - 
,,Den Nar! - og Alt det for en Kone - 

,,En Kone, som, hvor smuk hun var,
,,Var dog et Fruentimmer kun,
,,Hvoraf der gives fleer end hun - 
,,Var det saa meget værdt? - den Nar!''
De Stakler Aarsag har at grine;
De fandt dem aldrig en Palmine.

I:baggesen200111106
T:Katten
U:eller
U:Kjærligheds Triumf
F:Endskiønt der intet Land i Verden er
N:Bidrag fra Svend Olav Andersen.

Endskiønt der intet Land i Verden er
Saa ganske koldt og haardt, at hist og her
Jo en og anden nyttig Urt frempipper
Blandt giftig Ukrud - selv blandt Grønlands Klipper,
Ifald os siger sandt den gode Herr Bomare,
Skal voxe deilige Kokleare - 
Skiøndt intet Folk paa Jorden er saa dumt,
At jo en Enkelt man i samme hitter,
Der veed at skielne mellem Ret og Krumt - 
Endogsaa blandt de fordums Abderiter
Var En, der, hvis man skal Herr Wieland troe,
I visse Maader kunde gaae for To -
Epaminondas var en født Bæoter;
Og Ancharsis Geter eller Gother - 
Zamolx, skiøndt gammel Schyter, var ret klog,
Og Peter, skiøndt en nye, var intet Fiog,
I Helved selv, hvor dog kun Ondt skal være,
Man finde kan Bevis for denne Lære;
Thi, naar i Tingen noget dybt man seer,
Saa findes selv i Miltons fule Vrævel
Vel en og anden ganske dydig Dievel;
Blandt Klopstocks een saa godt som Engel er - 
Blandt Munke var en Luther, og blandt Bonzer,
For Resten Bonzer, glimrer en Konfuz,
Dog troer jeg aldrig, at man mellem Monser
Vil finde nogen god og dydig Puus.

    Jeg tror dem ei. Og, skal jeg sige sanden,
Endskiøndt jeg i de Rødes og de Blaas
Land- eller Sø-Slag stod, som der skal staaes,
Maaskee saa stiv som nogen Anden,
I Slag mod dem jeg sikkert løb min Kaas;
Og Slag mod Slag, hvis endelig skal slaaes,
Jeg sloges hellere med selve Fanden.

    Kort, disse lumske Dyr er ikke mine Folk.
Jeg skyer dem meer end Mørkets Ildkrabater,
End Østers, usiet Melk, og Mecenater,
Og Vers af salig Agent Holk.

    Tidt foretog jeg mig, for denne Lede,
Som jeg i Grunden fandt en dum Antipathie,
Alvorligen mig at helbrede,
Ved Hiælp af Epiktets Philosophie;
Og sagde til mig selv: den Viise skræmmes
Af ingen Ting; om Himlen selv faldt ned,
Saa staaer han, som en Pæl paa samme Sted;
Hans Mod af ingen Fiende tæmmes,
Hans lige Gang af ingen Skiebne hæmmes - 
Naturen raadner, Livets Opholdssted
Forvandler sig til Dødens; Uhumskhed,
Og al optænkelig Afskyelighed,
Omgiver ham i blodig Damp, han væmmes
Dog ei derved! - 
Velan! vær viis, min Siæl; og trods Naturen! 
Giør dig mod Alt, og mod dig selv til Knud!

    Som sagt saa giort: jeg trak mig Tænder ud - 
Og læste Brægers Vers - og holdt det siette Bud - 
Og holdt hver Søndag selv Herr Brølers Præken ud - 
Blot for at øve mig i Kuren:
Omsonst! - Jeg klistrede, med Hvidt af Æg,
Udskaarne sorte Katte paa min Væg,
For mig, lidt efter lidt, at vænne til Figuren:
Omsonst! - Jeg skrev paa Pullen af min Hat,
Som hængte lige for min Næse: ,,Kat;''
Og læste dagligen Artiklen i Bomare,
Til udenad jeg kunde den - Tarare!
Den første virkelige Kat, jeg saae,
Rev ned, hvad med saa megen Sved og Svien
Mig havde bygt Moralphilosophien;
Og modløs lod jeg ligge, hvad der laae.

    Kun, Elskov! Du kan alting overvinde,
Din Tryllekraft giør en Orlando gal;
For Omphale maa selv Alciden spinde;
En Dalila kan ene Samson binde;<footnote>Cf. <xref bibel="bibeldommer16"></footnote>
Du tæmmer Kiæmpe, Løve, Grib, og Hval,
Ja Guder selv. Saturnion nedstiger
Fra pigeløse Himmel hist og her
Paa Jorden for at kysse kiønne Piger,
Til Spot og Spee for al Olympens Hær,
Foruden Hat, Paryk, og Tordenspiger,
Snart, som en Svane, snart, som en Dukat,
Nu, som en Stud, nu, som en Abekat.
Lyksalig den, som Amor! du beskytter!
Han kan Alt hvad han vil, og rundt omkring
Han Slotte, Bierge, hele Verd'ner flytter
Paa Øieblikket, og som ingen Ting.
Den, du beskiermer, frygter ingen Fare;
Ham skrækker ingen Morder eller Tyr;
Han Penge til en Kaarde frit kan spare;
Ham Bester, Mennesker og Dievle flyer.

    Men da min Muses Børn er hidtil faa,
Kun lidt bekiendte, mindre deres Fader,
Saa, at min Læser mig desbedre kan forstaae,
Vil jeg oprigtig her tilstaae,
At jeg af Kiærlighed er ingen Hader;
Men i al Ærbarhed og Tugt
Saamænd endogsaa har en lille Pige,
Der ei fortryder paa den Smule Smukt,
Jeg hende kan imellemstunder sige;
Skiøndt det er ei saa smukt, som det Catull,
Sin Lesbia tilnynned, og Tibull
Sin Delia ved kiælentstemte Lire - 
(Men dem hun kiender ei, og mig hun er lidt huld)
Og denne Pige, som for al Mongolens Guld
Jeg ikke bytted bort, hun hedder her Semire.
Nu veed Enhver, som engang elsket har - 
Og Andre veed det af Romaner
Og Skuespil - at mellem andre Vaner,
Der hænge ved den arme Elskovs Træl,
Som, for Eksempel, tidt at slaae sig selv ihiel,
(For hvilken, Cypris, du mig allenstund bevare!)
Er i Besynderlighed den:
At hoppe, helst i Qvæl, til den Tilbedte hen,
Endogsaa med den allerstørste Fare.
En Elsker er bestandig Helt.
Cupido har, som Fader Naso siger,
Trods Generalen Mars sin Leir og Telt;
Og den, som løber efter kiønne Piger,
Er i bestandig Krig og Feldt,
Saa godt som nogen anden Kriger.
De spionere Hver, paa Mark og Bal,
Hiin Fiendens Hær, og denne sin Rival - 
Naar Mavors Søn en Fæstning hist beleirer,
Og throner paa nedbrudte Taarnes Gruus;
Saa denne bryder Vindver op, og seirer,
Og rask slaaer Lygter ind i lystig Ruus - 
Hiin trygge Fiendens Søvn er vel tilpas,
Med Slummer har en Elsker og sin Spas - 
Kort disse tvende ligne saa hinanden
I alle Ting, som man kan see
Hos Naso nok saa godt, som hos en Anden
Han gaaer i Sligt ei blot for To, men Tre.
Jeg just saa ganske nøie ved det ikke;
Men han forstod den Sag til Punkt og Prikke - 
Desuden, Alt at sige hvad man veed,
Med al for stor Omstændighed,
Det er saa hvad det er. Paa mange Steder
Den gode Naso dette selv begræder.

    Men, til Materien igien at komme,
Jeg mangler, mærker jeg, en Smule Blye,
Og svinker noget meget. Maaskee Somme,
Der ikke vide, Pegasus at skye,
Vil finde min Maneer for nye;
Endskiønt de selv dog, med Forlov at sige,
Saa vidt man undertiden kan forstaae,
I Ting af større Vægt saa ganske lige
Just ikke altid gaae;
Men det egentligen deres Sager,
Som mig i Grunden her aldeles ikke rager - 
Og, for at komme til mig selv igien,
Saa, da jeg har beviist, at Amors Ven
Er Helt, og sagt, at jeg har selv en Pige, 
Saa følger deraf overmaade lige:
At jeg er ogsaa Helt. - Men Helt og Helt er To;
Gemene Heltes Navn er Legio.
At Efterverdnen mig bør blandt de sieldne prise,
Vil, haaber jeg, mit Eventyr bevise.

    For her at undgaa slem Logomakie,
Saa sættes: (Forord volder ingen Trætte)
At Heltemodet især bestaaer deri
At leve, naar man kan - og døe som Mette,
Som Grete, Jesper eller Skrædderen:<footnote>Alluderer til Wessels <a v=wessel/1772>Kierlighed uden Strømper</a> (1772).</footnote>
Det er at sige: smukt staae op igien;
Thi døe er ingen Sag, det kan jo paa min Ære
Hvem det skal være;
At leve derimod, see, det er Tingen!
Det kan i vore Tider næsten Ingen - 
At sige naar det gialdt; jeg ikke regner den,
Som kan gaae i sin Seng, og kan staae op igien,
Foruden Farlighed, og ei alene leve,
Men blive til To, Tre; og være tyk og feed,
Og tankeløs og ubekymret svæve,
Som Herremand, Borgmester eller Greve,
I rolig Claussimplexisk Salighed - 
Det kommer ikke Sagen ved;
Men midt i Nattens Mørk, omlynet allevegne
Af blege Rædsler, og dog ikke blegne,
Hvor Øiet vendes, mødt af Helveds hele Magt,
See Dievel, Mørk, og Skræk med ligestor Foragt;
Med Øre dirrende ved Zahras Løvers Vrøl
Kun høre: Kiæmp og vind! imellem hvert et Brøl;
Med Næse lugtende kun Damp af Aadselskuler,
Som den, der stiger op af gamle Dragers Huler,
At fnyse kiæk, og selv naar Jordens Axel knak,
At tage sindigen sin vante Priis Tobak - 
See det er Heltemod. Endskiøndt den hele Scene
Er trods Anstrengelsen af min Camene,
Kun skildret mat - 
Som Læseren nok selv vil finde, naar jeg siger,
At den skal forestille mig som Kriger
I Tvekamp med en Roland af en Kat.

    Hver Elskovs-Atheist i slig en Scene
Vist havde spilt sin Rolle meget slet;
Kun Elskeren, kun Elskeren alene,
Skiøndt bunden, fanges ikke her saa let.
Hver Anden tabte Modet, som jeg tænker!
Kun Amors Slave kiender ingen Frygt.
Min Siæl er kiæk i min Semires Lænker,
I hendes Slaverie jeg lever trygt.
Ei tynger disse Kiæder; men de lette
Med Lynildstraalens susende Galop
Min glade Aand høit over Jorden op,
Og den ved Siden af Kronion sætte.
Stolt skuer jeg paa Jordens Farer ned,
Igiennem Glandsen af Semires Smile,
Og frygter ei den nære Tordenkile,
Om end min Sidemand var nok saa vred;
Tryg, om end alle Himlene nedtordned,
Jeg flytter ei min Fod; men bliver paa mit Sted,
Om for mit Øie alle Sole sortned'
Og alle Kloder under mig bortgleed.
Saa mægtig er din Troldom, Erycine!
Den, du fortryller, ingen Fare skyer,
For ham er Spøg, hvad andre synes Pine,
For ham, skiøndt ubevæbnet, Ulve flyer.

    Herpaa er jeg just ei det eneste Exempel:
Horaz stadfæster det; han kiendte Elskovs Magt
Saavelsom jeg, var Helt, Poet, og uforsagt:
Og snurrigt nok, vi to (Alt vel tilsammenlagt)
Har overalt saa godt som samme Stempel:
Han i Venusium var født, jeg i Korsøer;
Han levede paa Landet, jeg i Byen;
Han løfted Cæsar og Mecen til Skyen;
Før jeg giør sligt, af Sult jeg heller døer;
Han kyste tidt tre, fire, fem, sex Piger;
Jeg een - og neppe det, som Somme siger;
Han slukkede sin Tørst med god Falerner-Viin;
Med Peblingsøens Vand jeg slukker min;
Han var en stor Poet - og jeg en lille;
Kort sagt, naar, uden Frygt for Aristark,
Jeg sammenligner os à la Plutark,
Saa kan man os knap fra hinanden skille.
Og Elskov gav os Mod, at trodse begge To,
Han den sabinske Ulvs, jeg Siællands-Kattens Kloe.

    For nogle Dage, hvilken dog saa lige
Jeg ikke turde just med Vished sige;
Nok er det, at det var engang en Dag,
Jeg tog mig for, at komme, see, og vinde
Min hidtil demanthærdede Gudinde,
Som ikke var saa ganske let en Sag.
Man mærke vel, at jeg aldeles ikke
Er nogen Paris eller Ganymed,
Og ikke synderlig kan Fruentimmer stikke
I Øinene, saa vidt jeg veed;
Thi Alt, hvormed man Damerne behager,
Alt hvad det smukke Kiøn især indtager,
Smaabitte Fødder, og en smuk Frisur,
En smidig, let og leddeløs Figur,
Der i de forunderlige Caprioler
Har Centrum Gravitatis hist og her,
Snart i sin Hat, og snart i sine Saaler;
En Vittighed, som, naar og hvor det er,
Kan ene, hele Timer, tækkelig
Trods sund Fornuft, for hele Kredsens Næser,
Frembringe Myriader af Fadæser - 
Alt sligt har umild Skiebne nægtet mig.
Og derfor er det ei at undre over,
Om jeg maa giøre mig en Smule Flid;
Kun Hofmænd, Prindser, Guder alting vover,
For første Gang - jeg bruger mere Tid.
Jeg er ei Mars, om hvem Ovid fortæller:
Han kom, og saae, og vandt sin Sylvia;
Hans Maade var desuden ikke heller
Heroisk, naar man regner alting fra.

    Men, i min Rad igien! Man saae mig før
Tæt uden for min Herskerindes Dør.
Og, afsagt Hader af de spanske Skikke,
Der blev jeg ikke - 
Jeg smukt gik ind, som andre Mennesker,
Og hilste, satte mig - og saa var det ei meer.
Thi om jeg nu engang med Foden sagte stødte,
Vist uden Forsæt, paa den Skiønnes Fod -
Og mine Øine stundom hendes mødte, 
Og hendes mine - om en Smule Blod,
Uvist hvorfor, ved slige Lejligheder
Op i de rosenhvide Kinder foer - 
Og om der banked' noget, visse Steder,
Og hæved noget vist, jeg veed ei hvor -
Om eet og andet giennem Siælen foer - 
Og om jeg svømmed i et Hav af Glæder,
Og undertiden næsten drukned heel
I Elskovs underlige Saligheder - 
Det gietter, i det mindste for en Deel,
Enhver forelsket Povl og Peder.
Men een Ting gietter Læseren dog ei:
At nemlig midt i denne Hurlumhei
Af Tryllerier, midt i dette Glædens Eden,
Var, som i hvert et Paradiis herneden,
En Slange skiult. Hvor findes varig Lyst,
Naar ikke selv ved min Semires Bryst!

    Jeg sad i Himlen selv - jeg saa kun dig Semire!
Og saae kun Guders Syner i hvert Blik - 
Jeg aanded Ambra - hørte Solens Lire,
Og Sphærernes Musik - 
Jeg holdt din Haand, og følte Evalds søde,
Henrykkende jeg veed ei hvad - 
Jeg kyste den, jeg smeltede, jeg døde
Paa Stolen, som jeg sad,
I meer end Engles Salighed - jeg rørte
De høie Himles Himle med mit Haar - 
Kort sagt: jeg aanded, følte, saae og hørte
Alt hvad en lykkelig Poet formaaer.
Jeg voved selv et Kys - og nu svandt Jord og Himle.
Jeg Verden saae som lillebitte Nød,
Som Erter saae jeg Menneskene vrimle;
Og Skibe smaa, som Fingerbøller, flød
Paa Havet, der mig syntes ikke større
End en Kop Kaffe - men hvor godt jeg saae
Paa disse Ting, saae jeg dog ei, desværre!
En Kat, som tæt ved mine Fødder laae. 
I Muser, som de høie Qvad indgive,
Du Sult! Og du, som burde nævnes først,
Poeters egentlige Moder, Tørst!
O hjælper mig pindarisk at beskrive
Dens Øine, Hale, Skiæg og fæle Kloe,
Nu giælder det! o! hiælper begge To,
At det en Smule høit og frygteligt kan blive!
Skiøndt alle Lignelser er vist nok her for matte - 
Med Katte kan kun sammenlignes Katte.

    Som blodig Himmelriis, den flammende Komet
I Nattens Svælg, som Hvalen, naar den fnyser,
Og giennem hekkenfieldske Næse nyser
En Flod, saa stor som Styx, mod Himlen op,
Og Gallioten med sin Rumpe slænger,
Som liden Slyngesteen, fra Dybet af med eet
Op paa den svimle Teneriffas Top - 
Som Ceilons Elefant, naar den ei længer
Vil leve, river Skovens Ege ned,
Som det var Kieppe i et Ærte-Bed - 
Som afrikanske Løve, naar den brøler,
Og døver over tusind Tordners Knurr,
At Øret deres Skrald ei mere føler
End, naar det tordner, Sværme-Biers Surr - 
Som naar Orlando furioso raser
I en Ballet - som salig Don Qvixott,
Naar han forbitret over Sanchos Phraser
Troer Hyre-Huus, og Kroe, er hvert et Slot,
Ta'r Møller an for Kiæmper, splitter, sprætter
Hver Vinge; dræber Geder, Faar og Sviin;
Og ynkeligen myrder alle Jetter,
Selv dem, hvis Liv er Lær, hvis Blod er Viin - 
Som Loke sees med Tordentrin at trampe
Svøbt i en tifold høi Zemblaisk Storm
I Udgaards Hulers edderfulde Dampe,
Imellem Fenris, Hel, og Midgaards-Orm - 
Som Miltons Satan, naar han tungt fremtriner
Paa Tydsk, i Zachariæ tunge Vers,
Blandt Himmelmagters brændende Ruiner,
Hvis Ekko tordner, brøler, hyler, hviner
I hele Helvede paa langs og tvers -
Som Døden - som den Sveitserske, der sidder
Ved Porten af det fandenske Hotel,
Den stygge Frue Peccatum, der saa vel
Er dannet oven til; men giør og bider
Med Hunde-Gab i begge sine Sider;
(Den stygiske treflabbede Bulbider
Er ei saa slem) hun har et heelt Dosin
Af Hov'der til at skrue ud og ind,
Hvormed hun holder Vagt til alle Tider
Ved Demant-Porten. Siger Milton sandt -
(Og jeg veed ikke, hvad han vandt
Ved her at lyve) Satan selv en Smule
Perplex og heed om Øret blev den Gang
Han hørte denne Helved-Scylla sang,
Og havde Møje med sin Skræk at skiule,
Da hun sig reiste fra det Sted, hvor hun er sat,
Og med et Brøl, som alle Helved-Gruber
Igientog, spyede Ild og Gift af alle Struber - 
Ei anderledes var at skue denne Kat.

    Men jeg, som sagt, var Helt. Og skiøndt jeg vel, som Fanden,
Forfippet blev, saa tumled jeg dog ei
Som ofte før, paa Gulvet; men, som Manden,
Som Helten sad jeg kiæk, og gik ei meer min Vei.

    See! det var Kraften af dit Smiil, Semire!
At jeg vel blev en lille Smule bleg,
Og glemte Lyden reent af Solens Lire,
Og Sphærernes Concert, og Guders Blikke,
Og al den hele Himmel-Leg;
Og at jeg i de første Øjeblikke
Saae ikke meget synderligt
Til Erter, Fingerbøller, eller sligt - 
Det nægter jeg aldeles ikke.
Mig syntes tvertimod, at Alt blev ganske sort - 
Semire saa jeg som en Sol i Natten;
For Resten saae jeg ikke stort;
Thi alt det Øvrige var rullet bort,
Saa nær som - Katten.
Jeg var desuden allerede før,
Som man har seet, i Hovedet lidt ør.

    Imidlertid, saa længe dette varte,
Semires Omsorg ingen Møie sparte
For at faa jaget Peis paa Dør;
Men denne Periander iblandt Peiser
Sig op paa begge sine Bagben reiser,
Og mod Semire selv udstrækker sine Kløer;
Med meer end diævelsk Grusomhed han ridser
Et blodigt:  Op til Kamp! i kiælne Fingerspidser.

    Mon Pyramus, da han sin Thisbes Blod
Indbildte sig at see - mon Lybiens Løvinde,
Naar hun saae stiaalne bort de Unger, hun forlod,
Saa rasede, som jeg i dette Øjeblik,
Da jeg, Semire! saae dit Blod at rinde?
Titusind Løvers Mod umiddelbart jeg fik,
Og følte Styrke til at knuse Millioner
Langhalede, langøjede Neroner.
Med Lynets Fart jeg op af Stolen foer,
Som den opbragte Hval fra Zemblas Klippers Rødder,
Naar man Harpunen i hans Nakke støder -
Og Tanken i min Sjæl var lutter Mord.

    At skue var jeg vist forfærdelig:
Thi min forkyeste blødende Gudinde
Blev mere ræd for mig end for min Fiende,
Og flygted i en Krog at skiule sig.
Forskrækket fløi Forræderen omkring
Paa Borde, Bænke, Stole, rundt i Salen,
I mange skrækkelige Spring,
Indtil jeg endelig fik Fyren fat i Halen.

    Af Stentor ingentid man hørte saadant Skrig;
Ei trufne Krigs-Guds Brøl i den Trojanske Krig -
Ei Gunilds Kats, dengang Jens Blok paa ham fik fat - 
Ei alle Tordners Skrald - ei alle Stormes Larme,
Var meer end Anes Skrig i Mester Jespers Arme,
Imod det Skrig, som foer af Struben paa min Kat.

    Fortvivlet snoer han myrdevante Fødder
Omkring min Arm med rædsomt Mjau i Mjau;
Den nøgne Finger i hans Strube bløder;
Men tvinger, trods den Gift, hans Bid indgyder,
Trods Strømmen af det Blod, som uophørligt flyder,
Af Helten ei engang Fragmentet af et Au!

    Staalhandsker havde dog Prinds Jørgen paa,
Dengang han kiæmpede mod Lindormens Tænder;
Han ei med mig i Ligning her kan staae,
Som nøgen var paa begge mine Hænder.

    Origenes holdt engang Haand i Ild;
Men deels er Ild kun Spøg mod Katte-Tænger - 
Desuden holdt han Haanden ikke længer
Endtil den blev for varm, som nogle sige vil.

    Matrosen, der med nys afhugne Hænder,
Holdt Svenske-Skibet fast med sine Tænder,
Trods alle Næsepuf, mig ligner heller ei;
Thi, reent ud sagt, han giorde meer end jeg.

    Omtalte Herr Jens Blok som jeg ei heller stod;
Thi Bogen siger, at han stod aldeles ikke;
Hans Tvekamp ellers min er liig til Punkt og Prikke;
Undtagen for saa vidt jeg flytted ei en Fod.

    Kun Samson - ja kun Samson (notabene!
Som han i Kongens Have staaer
Med blotted Arm i Løvens Gab) alene
At ligne mig i denne Post formaaer.
Som Samson altsaa - dog naar rigtig Tingen
Jeg overveier, stod jeg ei som han - 
Som Herkules - ei heller det gaar an - 
Som, jeg veed ikke hvem - jeg stod som Ingen - 
Jeg stod, som Ingen havde staaet før
Af alle Verdens staaende Personer,
Trods alle Haraklider og Samsoner,
Med Katten i min Haand tæt ved Semires Dør.

    Min fromme Læser alt begynder
At ynkes over, at jeg der saa længe staaer,
Og undrer sig, hvi jeg mig ikke skynder
Og Katten ud af Døren faaer?

    Men, sandt at sige, stod jeg der ei længe;
For hvad er Mod foruden Sindighed?
Zeus selv sig skammed ikke ved at slænge
Engang, da han blev stødt, Vulcanus ned.
Endskiøndt i mange Slags Omstændigheder
Jeg ikke skiøtted om at være Zeus for liig,
Jeg fulgte hans Eksempel; det, som klæder
En Gud, saa tænkte jeg, kan ogsaa sømme mig;
Jeg derfor tog min Kat, som Zeus tog Smed og Krykken,
Og hvirvlede ham ud af Stuen i en Ruf,
Endogsaa deri stor, at Fjenden faldt paa Ryggen,
Og til min store Fryd, kreperte af sit Puf.

    See! det var Virkningen af Amors Pile;
O Elskov! Hvad kan lignes ved din Magt!
O! hvad kan lignes ved Semires Smile!
De skabe Siælen stor, og stolt, og uforsagt.

    Ja, Elskov, det var dig, som skabte disse Helte,
Prinds Jørgen, Samson, Herkules, og mig,
Som Drager, Løver, Hydrer, Katte fældte!
Du gav os Mod; vi fældte dem ved dig.
Og evig derfor skal fra Harpens Strænge lyde,
O Elskov; din udødelige Priis,
Og Hymner om din Tryllemagt skal fryde
Zaharas Heder og Kamschatkas Iis;
Og Digtre skulde deres Penne spise
For at udfinde Ord, som rime sig paa umf,
Naar de dig vil i al din Høihed prise,
Og synge Eventyr om Amor i Triumf.

I:baggesen200111107
T:Jordens Kiærlighedshistorie
U:eller
U:Aarstiderne
F:Ung og skiøn, med yndig Blomsterpragt
N:Bidrag fra Svend Olav Andersen.

Ung og skiøn, med yndig Blomsterpragt
Smilende, som efter Almagtslivet,
Da hun for første Gang sprang frem til Livet,
Gik i Vaarens hulde Dragt
Giennem lette Taagers spredte Vrimmel,
Frem af Natten under aaben Himmel
Frøken Jord
Hilst af samtlige Planeters Chor.
Trippende saa peent med sin Laterne,
Fulgte hende Fied i Fied
Hendes lille Jomfru Terne.

Fra det Fierne   
Stirred paa Spadseregangen ned,
Mangen stor og lille Stierne
Meer end gierne;
Men i al Uskyldighed.

Kort kun var hun frem spadsert paa Veien
Barnlig, munter, venlig, mild og from,
Med bestandig Hilsen, Smilen, Neien - 
Ofte seende sig om
Efter Ternen,
Som bestandig fulgte med Laternen,
Om hun kom?
See! da nærmte sig i Morgenrøde,
Svævende paa letbevinget Fod
Hendes stille Gang imøde,
Frie og frank, og fro, og, som det lod,
Fuld af Munterhed og Mod,
Krands om Skuldren, Blomsterkost paa Hatten,
En elskværdig Yndling henmod atten - 
(Foraar hed det unge Blod)
Med en artig Hilsen, og med Blikke
Som hun egentligen ei forstod,
Men, som dog mishaged ikke,
Bad han, hende rækkende sin Krands,
Om en Dands
Med den venstre spillende paa Sivet,
Mens den høire slyngte sig
Pludeselig
Den Uskyldigrødmende om Livet - 
Og hun slog det lyse Øie ned,
Mens den hulde Barm begyndte stige,
Bange næsten for den underlige
Hiertets søde Følelse derved - 
Dog fortryllet snart af Krandsen,
Sødt beruuset af dens Violers Duft
Og af Fløitens Hvirvelluft
Modstod hendes Zittren ikke Dandsen,
Engang rundt omsvungen i hans Arm - 
Til hun endeligen svimmel,
I en kiælen ukendt Himmel
Hvirvlt omkring
Med bestandig heftigere Sving,
Mat af Lyst, og uden Aande,
Længselsvarm,
Daanende, som i vellystig Vaande,
Sank til Ungersvendens Barm.

Fra det Fierne
Blinkte med Nysgierrighed hver Stierne -
Nærmere, paa Tæer, lempelig
Listed sig,
Hendes Terne
Med den halvtudslukte Laterne,
For at see,
Hvad med hendes Frøken i al Verden
Vilde skee?
Hvordan Enden blev paa denne Færden,
Og Forklaringen derpaa?
Søde Smaa!
Vil I vide den? Her er den:
Af den hele søde Tummel nys
Blev et Kys,
Neppe trykt den Yndige paa Munden -
Var Forføreren forsvunden.

Frøken Jord, som Foraarsbrud,
Med sin Krands i Haaret, væn og prud,
Græd saa saare - 
Skjønnere med hver en modig Taare - 
Hvor hun saae velsignet ud
Dennesinde!
Op til Solen blikte hun saa mod,
Som i Blinde,
Halv som Barn, og halv som Elskerinde,
Uvis selv, paa hvilken Fod
Det med hendes Hierte stod,
Uden ret sig i sig selv at finde. 
Snart hun græd, og snart hun loe
Vexelvis bedrøvet, fro,
Morende sig med at vinde
Krandse med hvert andet Nu
Som hun atter rev itu,
Medens hun lod sine Taarer rinde.

See! da steg fra Luftens Æthertinde
Ned i Lunden, hvor hun sad i Løn,
Fyrig, overvættes skjøn,
Høi og herlig, Solens anden Søn - 
Sommer hed han. Med de Blik, hvis Straaler
Øiet i sin Vellyst neppe taaler,
Og som tørrer alle Taarers Flud,
Nærmed han sig, liig en Gud,
(Triumferende, som alt i Havnen)
Den forladte Vaarens Brud - 
Og - hun sank ham snart i Favnen.

Bryst ved Bryst,
Mund paa Mund, med Elskovs hele Varme,
Og med hidtil ufølt Lyst
Krystet i hans Ynglingsarme,
Rosenknoppen blev til Rose kyst.
Æther-gyldne Luer sloge sammen
Over deres Hierters Flammen,
Og det stedse brændendere Kys,
Blev ei denne Gang en flygtig Klæben
Af et Nektarblad paa Læben,
Atter viftet hurtig bort, som nys;
Men en navnløs salig Længsels Stræben
Til en doppelt Himmel - Tys!

I det Fierne
Skiulte sig beskeden hver en Stierne,
Og hver Terne,
(Skiøndt hun titted ellers gierne)
Gik en Smule bort med sin Laterne
Haabende jeg ved ei hvad
Af den lange Sammenkomst i Lunden
Og i Grunden
Hjerteglad
Ved at see sin Frøken blive
Hvad hun selv engang og blive gad.
Ogsaa blev hun - Vil man vide hvad?
,,Brud for Alvor, som man kan formode, 
Snart med hendes Brudgom ægte Du?''
Ak! I Gode!
Nei selv ikke det engang endnu!
Neppe - skulde man det ei forsværge?
Neppe følte hun i Løn
Elskovs hele Salighed, saa skiøn
Som den drømte hendes Jomfru-Bøn,
Før den seirrige Solens Søn,
Alt var over alle Bjerge.

Frøken Jord - i Hiertet nu den Braad,
Som bedraget Elskov kjender,
Lynte vilde Blik, vred Hænder,
Hulkte, flød aldeles hen i Graad - 
Vel i Smertens Raserier
Ei saa tryllende, som første Gang,
Da hun græd ved Nattergalens Sang;
Men dog altid yndig, liig en Engel,
Og, om ikke skjøn som Rosens Knop,
Dog som Rosen, der sig lukker op,
Paa sin trindtbetornte Stængel,
Naar den spreder ud sin milde Duft
I den aftenrøde Luft.

Da den første Storm i hendes Hjerte
Lidt sig havde lagt,
Og hun høit og helligt i sin Smerte
Havde sluttet med sig selv den Pagt:
Ingensinde
Meer af Skinnet sig at lade blinde;
Men for alle nok saa linde,
Milde, varme, kjælne Vinde
Vel at tage hvert sit Blad i Agt - 
Saae hun frem paa Veien mod sig age
Med sex Heste, hver med Top,
I Galop,
Rundt omringt af en bevinget Trop,
Fulgt af andre, hop, hop, hop!
I et Optog uden Mage,
En anseelig Herre vel ved Magt,
Klædt med Smag, og selv med Pragt,
Guld paa Vesten - 
Noget solbrændt, men ret smuk for Resten - 
Trods et enkelt graaligt Haar,
Mand endnu i sine bedste Aar.
Hele Veien var en Larmen
Rundt om Karmen:
Af de mange Rollinger, som sprang,
Naar han kasted ud, og raabte: ,,fang!
Æbler! Pærer! Kirsebær! og Blommer!''
Og som, mens de fyldte deres Lommer,
Raabte lydt med Glædens egen Røst:
Tak velsignte gode, rige Høst!

Da han Frøknen saa med sin Pernille
Holdt han stille,
Steg af Vognen - bød med Buk
Hende tage Plads i samme.
Venlig, men foruden dybe Suk -
Uden at forraade mindste Flamme
Med det allermindste Muk.
Her er, tænkte hun, vist ingen Fare!
Synderligen, da hun saae
Sidde paa Forsædet alt en Skare
Søde Smaa.
Træt af Gangen altsaa steg den Hulde
Løftet i hans Arm,
I den næsten allerede fulde
Gyldne Karm,
Han lod kjøre langsom - og i rolig
Underholdning, der blev snart fortrolig,
Steg hans Tales stedse stegne Gang
Om et Venskab, evigen det samme
Høit ophøiet over Elskovs Flamme - 
Til Begeistring - og tilsidst til Sang.
Lutter Andagt først, og lutter Øre,
Smeltet hen i Sympathie,
Blev og hendes Stemme Melodie - 
Og tilsidst Samtalen Harmonie.
Rask, i mere og mere deiligt Føre,
Rundt omsvævet af en Engletrop,
Lod Velsignelsernes Spreder kjøre
Frem igjen i susende Galop,
Over Marker, Enge, Haver,
Strødde det bevingte Chor
Overflødighedens rige Gaver
I den gieve Brudhiemførers Spor.

I det Fjerne
Saae den høitidsfulde Fart hver Stjerne - 
Og bag efter løb med sin Laterne,
Rask og let,
Aldrig træt,
(Thi den løber godt, som løber gjerne)
Frydbevingt den trohengivne Terne -
Sikker paa,
At det nu til Altret vilde gaae,
Og at de ved Kirken som der laae,
Skjøndt lidt silde,
Snart paa Bredden af den nære Fiord
Holde vilde.

Men - o Skræk! o Jammer Frøken Jord - 
Steg af Vognen ud paa Sandet!
Tæt ved Vandet
Bleg, som Døden, mat, og uden Ord - 
Haaret løst, forgrædt med Blikke,
Der kun stirrede, men skued ikke - 
Selv lidt mager, og med visse Træk
Mindre runde,
Som i Speilet man gad stirre væk,
Hvis man kunde - 
Kort: med nogle Tidens Ar,
Og ei meer saa deilig, som hun var.
Ak! den Brudgom, som i huldt bønhørte
Længsler i Galop til Bryllup kjørte,
Laae,
Midt i Haabets Ruus og Frydsallarmen,
Dagen før det skulde staae,
Død i Karmen.

Frøken Jord, nu Høstens Brud,
Stirred vildt i Havet ud
Med forvirrede, med stive Blikke - ,
Vilde græde - kunde længer ikke;
Blodet selv i hendes Aarer frøs - 
Hver en Taare blev Krystal i Vinden,
Perlende paa blege Kinden
Medens hendes Hjerte gøs - 
Ak: det blev saa mat i denne Gysen!
Længe Pulsen ikke slog.
Dog, med Tegn til Liv, et Suk hun drog
I et Smil,
Da med Iil
Hendes bange Terne Lygten tog,
For at bringe dette Liv til Nysen,
Deels ved Pirren af det nære Horn,
Deels formedelst Lygtepraasens Lysen,
Ved at snuppe den en lille Korn.
Vakt, hun til sig selv vel kom tilbage;
O! men kun til Jammer og til Klage:
Dagens Lys var hende rent forhadt - 
Solen, hun bad fly, bønhørte hende,
Og løb bort til Verdens anden Ende.
Saa - fortvivlet og forladt - 
Ene fulgt af hendes Terne,
Og af andre Kloder i det Fjerne,
Der gad vidst hvad der af hende blev,
Stod hun paa Naturens Overdrev - 
Blot den lille Stierne nær ved Polen
Troede stivt
At hun dog tilsidst blev givt.

Ak! men svundet var med Solen
Hendes Skiønhed, hendes Liv,
Hendes hele Tidsfordriv - 
Alle de smaa Blomsterbreve
Hendes utroe Tre til hende skreve,
Hvert et Blad, og hvert et Glemmigei,
Alle deres deilige Foræringer,
(Lutter falske Kiærlighedserklæringer)
Smed hun hen paa den alfare Vei - 
Krandsen, som til nu hun havde baaret,
Rev hun utaalmodig sig af Haaret,
Kastende den i en Elv - 
Og, saa godt som nøgen, og i Blinde,
Løb hun rundt omkring i barske Vinde
Næsten ude af sig selv - 
Indtil endelig i Tanke,
Da hun saa sig om,
Ved at see et Kloster paa en Banke
Hende Nonne-Sløret kom.

Alt paa Veien til bemeldte Kloster,
Da hun alt
Af de tørre Bær et Paternoster,
Hængt om Armen havde talt - 
Og, som Nonne, svøbt sig i den sorte,
Skal man sige Uldsæk eller Skiorte,
For at offre hendes Frøkendom
Institutet i det christne Rom;
Som hun gik i Glimt af Aftenstiernen,
Ved det blege Maaneskin af Laternen,
Stille taus, som til sin Grav - 
See! da fremskred over Land og Hav,
Hendes Hengang til de Døde,
Ret som et Gespenst, imøde
En ærværdig Olding ved sin Stav.
Vinden sused i de hvide Lokker,
Som i Sneens tynde Flokker;
Skiæggets frosne Tappe rakte ned
Over Brystet til hans Beltested:
,,Smukke Frøken!'' raabte han, ,,Staae stille,
Gaae dog ikke denne Vei!
Hvis og alle dig bedrage ville,
Som du ser mig her, jeg vil det ei,
Laan mig kun et Øieblik dit Øre!
Skue mig op i Øjet frit!
Seer jeg ud som En, der vil forføre?
Lad os snakke sammen lidt
Før du giør paa Vei til Glædesgraven
Hist i Nonnekloster-Haven
Videre det mindste Skridt!
Megen Fryd dig Livet end vil byde;
Mangen Glæde kan endnu du nyde - 
Søde skiønne Lilievand!
Du har nødig en erfaren Mand,
Som paa Resten af din Ynde,
Naar de lange Aftener begynde,
Kiælen veed at spare med Forstand - 
Bryd dig ei om Skiægget og dets Tappe!
Stakkel! Du har ingen Kappe!
Hyl dig i min Pels her i min Arm!
Den er ei saa magelig og prægtig;
Men dog vel saa luun og tryg og mægtig
Som en silkebolstret gylden Karm!
Kom, du søde Glut lad ei dit Hierte
Fryse til i eensom Smerte,
Varm det op igen her ved min Barm - 
Uden er den kold, men inden varm!''

,,Nei! jeg kan, jeg vil ei længer elske - 
Nei! jeg kan, jeg vil Jer aldrig troe - 
Bort I Mandfolk! I er alle velske,
Naar det giælder Elskov!'' - 
                                              ,,Elskov?'' loe
Høit den Gamle - ,,hvem vel tænker
Her paa Elskov? Vinter hedder jeg - 
Alskens Elskov jeg dig gerne skienker,
Over min du og kan slaae en Streg!
Ægteskab er hvad jeg har i Sinde!
Bliv kun bare min Fru Gemalinde,
Og jeg blir paa Stand din Herr Gemal!
See sig nærmer hist til din Betryggelse 
Ret, som kaldet, Præsten Boreas!
Hør du ikke med den Slags Opbyggelse,
Midt i din betænkelige Kummer,
Hvor han os imøde brummer
Vielsens høitidelige Bas?''

Vor Vestale,
Enten saa hun peb nu eller sang,
Maatte see den Gamle nok engang
Op i Øinene, hvis Sølverblikke
Hun just ikke
Fandt fatale,
Fulde temmelig endnu af Ild,
Der var ikke brændende, men mild.
Da hun havde lidt betænkt sig, lagde
Hun med eet sin Haand i hans, og sagde:
,,Slaa da Pelsen om mig i en Hast,
Før jeg mig betænker alt for længe!
Uden Elskov nemlig - det staaer fast!
Og naturligvis, hvad angaar - Senge,
To - 
Vil jeg være dig en huld og tro,
From og huslig stille Gemalinde!
Sukked - sagde det - og krøb deri - 
Nemlig ind i Pelsen. - 
                                   I det Fierne
Studsede ved dette Syn hver Stierne,
Og den lille Mø med sin Laterne,
Lyset i det samme sluktes i,
Neppe sine Øine troede
Da hun saa
Med den Gamle hendes Frøken gaae
Hen til Brudeskamlen med det Gode - 
Hvor lidt koldt naturligvis,
(Da just Skamlen var af Iis)
Men desmere alvorlig, med en Tale,
Der igiennembruste Field og Dale,
De blev viet - og meget snart
Alting klappet var og klart.

,,Hvordan det faldt ud? - I søde Poder
(Af det smukke Kiøn forstaar sig; thi
Svar paa Drengens Spørgsmaal mine Ni
Aldrig sig indlade i)
Hvordan det derefter gik vor Moder
I sit Ægteskab? hvordan det staar
End den Dag i Dag med den Forening?
(Det er uden Tvivl jert Spørgsmaals Mening)
Herre Gud! Det gik og staaer
I - som aftalt - tvende Senge - 
Som det i de bedste Huse gaaer
Langt om længe - 
Som i Fior, saa i Aar.
Han er ei at laste, hun at rose - 
Hun er stille, han er Fod i Hose - 
Hun er huslig, han er Ven af Fred - 
Af og til bliver hist lidt murret,
Her lidt knurret;
Men, som sagt, det gaaer - og varer ved.
,,Er hun da den Gamle huld - at sige:
Har hun Godhed for ham - og deslige?'' - 
Ved jeg det? - Hun falder vel iblandt
Lidt i Tanker, sidder taus og grunder.
Sværmer - drømmer selv imellemstunder
Om de tre, som kom og svandt,
Sladrer ofte med sin Terne,
Som fortæller og som hører gierne
Til langt ud paa Natten -  - men  
Trods dog alle disse Drømmerier,
(Som den Gamle kalder Poesier)
Huld nu, eller ikke huld,
Er og blir hun reen, som Guld.
At hun er en stadig Kone vorden -
At de ere begge To
Mønstre paa Bestandighed og Tro,
Føle vi - særdeles her i Norden.

I:baggesen200111108
T:Ja og Nei
U:eller
U:Den hurtige Frier
F:Man synger næstendeels om Alt paa Jorden
N:Bidrag fra Svend Olav Andersen.

Man synger næstendeels om Alt paa Jorden
I denne gyldne Tid,
Da Digtergave her i Norden
Fast ligesaa almindelig er vorden,
Som Frihed, Velstand, Smag og Flid.
Trods Abbeden Du Bos, den Anti-Jyde,
Som uden ringeste Medlidenhed
Kom Folk bag Rhin og Fæ i samme Gryde,
Vi stakkels Danske kom dog ogsaa med
I Digtekunsten, som i alt det andet;
Thi nu, hvorhen man lytter her i Landet,
Er lutter Harpeklang og Citharlyd,
Og hvor man vender Øiet hen, man skuer
Poeter overalt (o! søde Fryd!)
Som Fluer.
Man synger Kongens Pris, man synger om sin Pige,
Om Frihed, om Oplysning, og deslige,
Om Mod i Krig, og flittig Konst i Fred,
Om Vaaren, Borgerdyd og Ærlighed,
Og kort, om ikke fyndig sagt saa lige:
Man synger, hvad man ikke gider sige,
Alt hvad man ikke har og hvad man ikke veed.
Hvor er vel noget Nyt uqvædet før?
Hvorom har ikke Hiin og Den giort Oder?
Hvad tænkelig fra Sirius til Smør,
Er ikke rimet, eller sat paa Noder,
I alle Byens Urteboder?
Og synge noget, som er rent forslidt,
Jeg ikke gider og har aldrig gidt.

Min Muse har geskiæftig, stakkels Pige!
Fra Klokken Fem i Morges løbet om
I hele Mulighedens Rige
For at faa fat paa noget, som
Var værdt at svede for i Riim at binde.
Det Splinternye staaer dog ikke strax paa Pinde.
Omsider i Kong Jørgens Herredom
Hun fandt, hvad dennesinde
Min Læser om han vil kan ogsaa finde.

Fra Visen om Kong Edvard, god og from,
Hvis Sønner tre, for Fuglen at begiere,
Mod hvilke andre kun Canailler ere,
Til Dronningen af Saba kom;
Og til den Bog, hvori Tom Jones søger
Sin yndige Sophie hist og her
Mod hvilken alle Verdens slige Bøger
Hvad andre Fugle mod Fugl Phoenix er;
Har, siden jeg kun stak halvanden Alen
I Luften, ingen Eventyrer saa
Fortryllet mig, som de, vi faae
Fra høire Haand ved Siden af Canalen.
I intet Land saa meget skeer.
Sandt nok, paa tusend andre Steder
Man snakker, synger, gifter sig, og leer,
Forelsker sig, er Pebersvend, og græder,
Frembringer snart en Bog, et Barn, og saadant meer,
Dyr nu til Folk, og Folk til Dyr forvandler,
Blir, spiser, drikker, sover, drømmer, døer!
Sligt Russ og Dansk og Tydsk, og Flere giør,
Som ingen Ting - men Engelskmanden handler.
Han giør, som vi, desværre, meget galt;
Men giør det galt tilgavns, originalt:
Han giør, som vi, adskilligt viseligt,
Elskværdigt, godt; men og guddommeligt:
Han Alting giør, som vi; men Alt med mere Fynd. - 

En skyder sig - o! ja det kan man giøre,
Naar Lykken bliver stundom alt for tynd;
Men just fordi man Alt har paa det Tørre
At skyde sig - det er en engelsk Synd.

Man stundom hænger sig, og Halsen knækker,
Naar Ynksomhed for vidt Ens Kone strækker,
Og Panden derved bliver for liig en Skov;
Men, giøre sligt, fordi hun ikke vilde
Hvad Hver med Vessel tilstaaer dog er ilde<footnote>Cf. Wessels <XREF DIGT="wesselfortaellingera2">.</footnote>, - 
Dertil har Engelskmanden ene Lov.

For Elskovs Magt man allevegne bukker;
Man bliver heed om Hiertet, klager, sukker,
Man kommer efterhaanden reent i Brand,
Man hører lidt af Sphærers Harmonier,
Man brøler Oder, piber Elegier,
Og mister stundom hele sin Forstand,
En Bagatel, som oftest. Gaaer det længer,
Den skiønne siger uophørlig Nei,
Saa bliver man vel og (at sige,
Naar det for Resten er en velskabt Pige)
Tilsidst saa vred, at man sig hænger;
Man mister dog kun Livet i den Leg,
Tidt og en Bagatel. Har man for store Fødder,
Og troer det Tyranindens Øie støder,
Saa høit en Taa paa hver for Amor veg;
Men - kappe hele Benet, for at vinde
En umaneerlig, stiv, træbenet Qvinde, - 
Det, seer man strax, det er en engelsk Streg.

Sex Cinquer uophørlig, intet andet!
Er, som Enhver maa tilstaa reent forbandet;
Man fløiter, man skiær Tænder, bliver gal,
Og løber rasende rundt i den hele Sal,
For ei at pines af sin Modparts Latter,
Man bander Pine deux, trois, quatre;
Ja: tant que vous voulez - men stille staae
Med Haanden skiult i Barmen hele Tiden;
Og pille langsomt Hiertet ud af Siden,
Saa stærkt kan Tab en Engelskmand kun slaae.

Til mange Kneb kan Pengetrang forlede.
Af Frygt for grumme Creditorers Vrede
Een lyver Vid og Dyd paa sin Patron 
Og Een gi'r Sniksnak ud paa Subscription,
Og i en Sang, som tidt blev bedre hiemme,
La'r godt Folk høre paa sin hæse Stemme:
Ting, rigtig nok, som koster Hovedbrud
For een og anden ærlig Jyde - 
Men hitte paa at spille Skak med Gud,
For Erkebispen lempelig at snyde - 
Det, tør jeg vedde To mod Een, ja Tre, 
Var blot en sulten Engelskmands Idee.

Jeg kunde blive ved paa den Maneer
At ramse op fra nu af og til i Morgen
Af Engellands Mirakler mange fleer,
Som for den Menings Grund, at der det meste skeer,
Tilstrækkeligen kunde være Borgen.
Men tag nu blot til prøve disse fem,
Min Læser! man maa tænke længer frem,
Og holde varlig Hus med Tiden.

          ____________

I London var, for ikke længe siden,
Iblandt en Hoben andre Ting
En Kiøbmand, som i Hast maa hedde King, 
For ei med nye Riim at spilde Tiden,
Naar jeg faaer sagt lidt meer om Manden,
Man snart vil mærke, hvad han hed
Er af den mindste Vigtighed:
Navn er en Bagatel, det har hver Anden;
Og noget, som man kalder Vid, i Panden,
Og noget, meer end Vid, en Hoben Muld,
Som andre kaldte fire Tønder Guld,
Var mere mærkeligt hos Manden;
For Resten var han virksom i sin Bod,
Var munter, vittig, artig, smuk og god;
Men hurtig i sin Dont, som bare Fanden.

Madam! For Himlens Skyld bliv ikke vred!
Da Korthed er min store Kiæledægge,
Jeg havde nær forglemt hertil at lægge
En vis Omstændighed:
Endskiøndt i femten Aar multiplicert med to
Han havde vaaget, drukket, spist og sovet,
Var han dog ikke gift, og ei engang forlovet.
,,Det var en Skam!''
Ja hvis han Piger saae som Dem, Madam!
Man ingenlunde kan undskylde ham.

En Philosoph, hvis Navn jeg ikke lider,
Har ikke meget ziirlig sagt:
Hver som fornøiet leve gider,
,,Maa sky, som Pest, Herr Hymens Pagt,''
Han siger endnu meget mere
For at bevise det,
Som jeg vil ingenlunde repetere.
En anden Philosoph er mer honet:
Hans Ord om denne Sag saaledes lyde:
,,Gift, eller gift dig ei, det kommer ud paa eet,
Du begge Dele vil fortryde!''
Vor Herre veed, om han har Ret.
Den Tredie meest Levemaade viser:
,,Det vær langt fra mig,'' saa taler han,
At raade nogen fra den gifte Stand!
Nei! tvertimod, jeg dette Forsæt priser;
Men det er altid dog et vigtigt Spring,
Man giorde derfor uden Tvivl ei ilde,
Om man sin Livstid derpaa tænke vilde,
Betænksomhed er en velsignet Ting!''

Om een af disse Misogyners Tanker
Og Frygt for noget, som han havde hørt,
Gemeenligen med Ægtestanden vanker
Til Pebersvenddom havde ham forført,
Hvad heller, som jeg snarere vil mene,
Han mellem Vexler, Actier og sligt
Forglemte reent, at han var ene,
Det veed jeg ei, og det er ei min Pligt,
At vide sligt.
Hans Slægt og Venner uophørlig plagte
Ham med Erindring om at gifte sig - 
Dog sagte! sagte!
Der har jeg uden Tvivl forsnakket mig!
Til Ære for hans Slægt jeg den maa lade,
At Ingen af den samme derom bade!
Slig Commandeur af fire Tønder Guld
Bad ingen Slægtning om at fylde Jorden,
Med mindre Slægtningen var gal og fuld;
Det strider mod Naturens Orden.
Vend, hvo som lyster, op og ned paa den;
Jeg snakker meget heller om igien:
Kun Venner bade ham, og neppe disse,
Thi hvis de alle havde bedt min Mand,
Saa havde han Anmodninger til visse
Casseret ind fra halve Engelland;
Da rundt omkring Enhver, der havde Mave,
(Som næsten alle Britter have)
Ustridigen var hans hengivne Ven - 
Den reene Sandhed er, at et Dosin af slige
Bad ham bestandig, Fleer at giøre lykkelige
Og i en lille Slægt, naar han var sovet hen,
At leve paa en Maade op igien
Ved Hiælp af en elskværdig lille Pige.

,,Top!'' raabte han engang, jeg vil forsøge det!
,,Men Sagen er, hvor i en Hast saa lige
Jeg træffe skal en vakker lille Pige?'' - 
,,Den kan du træffe meget let;''
Gientog hans Ven, ,,sadl op i Morgen, Broder!
,,Og rid tre, fire Mil herfra
Til næste Herregaard, hvor en Papa
Til tre ret vakre velopdragne Poder
Af Evakiønnet boer. Hver af de Tre,
Rød, som en Rose, hvid, som Snee,
Uskyldig, munter, kiælen, vil henrive
Din hele Siæl, saasnart du faar at see,
Hvad jeg omsonst forsøger at beskrive,
I Hver Modellen til en Gratie.
Medgift jeg ei kan love dig i Penge;
Men ellers Alt. - ,,Top! raabte han igien,
I Morgen galloperer jeg derhen!'' - 
Det er et Ord?'' - ,,Et Ord! Farvel saa længe.''

Om Morgenen derpaa Herr King staar op;
Sig munter i en Hast paa Hesten svinger
Den fløj saa let, som om den havde Vinger,
I susende høitbølgende Galop
Til Herregaardens Port og dermed: Stop!
Smaadrengen tager mod den; Herren dandser
Saa net, saa let ad Køkkentrappen til;
En lille Landsbyterne der ham standser
I Farten - thi man er som uden Sandser,
Naar man sig gifte vil,
Saavelsom naar man hænger sig, desværre! - 
,,Nei! hist er Stuedøren, gode Herre!
Behag at gaae til den!'' - og han gik ind.

Hans Øjne fem Gestalter der opdage,
Hvoraf de tre
Undseeligen i Landsbye-Negligee,
Sig neiede, løb bort og rødmede;
Husherren og hans Frue blev' tilbage:
,,God Morgen!'' sagde han, - ,,Velkommen!'' sagde de.
,,Min Herre,'' blev han ved ,,jeg ikke har den Ære
At kiende Dem, men ønsker det at lære;
Mig syntes ganske herligt om den Sag,
At spise Frokost her i Dag;
Og uden Hensigt syntes det mig ikke;
De neppe denne giætte kan - 
Jeg altsaa Dem vil sige den; velan! - 
Dog! Strax at sige den kan sig vel ikke skikke;
Lidt Frokost først! der gives Dit og Dat,
Som uden Frokost ei fra Læben glider glat.''

Frokosten knap var endt, før Talen gled
Fra Frierlæben paa den Maade:

,,Af Jordens Rigdom, Ære, Herlighed
Jeg har saa meget, som jeg vel kan raade;
Saa meget, som jeg skiøtter om,
Af Himlens Gaver er min Eiendom;
Tre, fire Tønder Guld jeg eier, for det Første,
Min Alders Kraft og Styrke, Nummer To,
Og for at fylde Tallet, Sindets Ro - 
Een Skat mig mangler kun, og det den allerstørste,
En Kone, som i kiærlig Sympathie
Vil dele med mig, til det er forbi,
Det Tredie, det Andet og det Første.
De trende Døttre har, og mellem disse tre
Er een, som dette giøre vil, maaskee;
Vil De, saa lad mig faae dem strax at see
I Negligee!
Thi jeg har andet at bestille,
End spilde Tiden, hvis de ikke ville.''
,,Med Glæde! Strax! I dette Øieblik!''
Igientog smukke gamle Mand og Kone;
Ud smuttede den huuslige Matrone,
Og ind igien med sine Døttre gik.

I landlig Dragt, med hvide Liin om Panden,
Hvorunder Haaret sneg sig bølgende
I brune Lokker ned paa Skuldrene;
Hver med halvdækket Barm, hvorpaa en Rosenknop
Forsøgte, skinsyg paa sin modne Ven,
Den lille røde Mund at lukke op,
For og, trods Sløifen, ret at kysse den;
Med korte Trøier, af hvis Ærmer stak
Et Armepar, hvis Mønster du, Seline!
(Thi hvad er rundt og hvidt og nydeligt som dine!)
Din Elsker dølger alt for tidt i Frak;
Med Skiørter, som i lette Folder gled,
Lig Sommerskyer forbi Maanen, ned
Forbi de runde Knæe til Fødderne,
Stod rødmende, blufærdig smilende,
Og som jeg ei kan sige det, de Tre
Jeg glemte Rimet for - ved Siden af hinanden.

Herr King, vor Frier, henrykt stod og saae,
Og saae, og giorde intet meer end saae,
Og saae sig fast ihiel; thi Siælen flyver
Ved saadan Leilighed igiennem Øiet hen
Til det, der blendende fortryller den.
Spørg Pastor Paris, om jeg lyver?

Han længe stille stod og saae,
Og ønskte hemmelig hans hele Krop var Øie
Fra Top til Taa,
For ret med dette Syn at kunne sig fornøie.
,,Ja! saadan kunde jeg nok længe staae,''
Udbrød han endelig, ,,men her er meer at giøre!
,,Jeg een maa vælge; thi dem Alle maa
Jeg venteligen ikke faae,
Skiøndt det var nemt?
Hvad mener De? Jeg Loven ei erindrer;
Thi jeg har den og Alting glemt
I denne Glands, som for mit Øie tindrer - ''

I Engelland saa lidt, som her,
Man bruger den herkuliske Maneer,
At skabe Hustruer af trende Piger
I een og samme Bryllups-Nat;
Der, som i næsten alle Riger,
For slig en Heltestreg har Loven Punctum sat.
Herr King sig altsaa maatte lade nøie
Med Een;
Der gives stakkels Mænd, som nok maa døie
Med den;
Skiøndt samme stakkels Mænd jeg ei beklager,
Det deres egen Skyld gemeenlig er;
Thi Koner ere, som man Koner tager,
Det seer Enhver.

Men mellem disse Tre var Valget ikke let
For stakkels Manden,
Særdeles nu, han saae saa slet,
Og havde seet sig halvveis fra Forstanden,
En Ting, som saare let kan skee
Ved Een at see,
Ja stundom blot en Halv, endsige Tre.
Hans Tanker dandsede Kehraus i Panden,
Som unge Russer med en Perial,
Paa et Examensaftens Bal,
Indtil de bleve ganske trætte.

,,Gid Pokker tænke meer!'' saa tænkte han,
,,Mig alle Tre de lige vel staaer an,
Og den jeg faaer, er ventelig den Rette.''

Med dette kloge Forsæt, blev han ved
Paa denne Viis: ,,Min Herre og Madame!
,,Hvem af de tre jeg faaer, er mig det samme;
Og derfor, uden meer Omstændighed,
Lad den iblandt dem Konelodden ramme,
Og faa mit Hierte, Haand, et cetera,
Som først - hør efter, Smukke! siger: Ja!''

Papa, Mama samtykte denne Maade,
Som Jupiter, ved Nik;
,,Hør Piger!'' sagde hun, ,,I nu jer selv maae raade!''
,,Betænker,'' sagde han, ,,Jer egen Baade!''
Men et tredoppelt taust undseeligt Blik
Var alt det Svar de fik.
Vor Frier stod og stirred' tre Minuter,
Og lytted efter hvor den første Lyd kom fra;
Men fra de tause purpurrøde Putter
Kom intet Ja.

,,Saa vil De,'' brød han ud, ,,Dem endelig betænke?
,,Nu, Herre Gud! Den Ældste vil
Jeg et Qvarter dertil,
Men heller ikke meer, taalmodig skienke.

,,Det er for lidt, Herr King!'' gjentog Mama - 
,,Ja jeg kan ingenlunde længer bie;
Nu Klokken alt er over Ti! - ,,Ja, ja,
Vi faar at se!'' Følg med, Marie!
(Saa hed den Ældste, og som virkelig
Imellem os, Herr King helst ønskte sig
Og, som jeg har min Grund at mene,
Han overalt i Grunden ønsked' ene;
Thi selv uvidende, hvordan det gik
I nysbemeldte Stirre-Lytte-Scene,
Hans længselsfulde lange Blik
Sneg' sig saa lumskelig til hendes Barm allene,
Hvorpaa med synderlig Urolighed
Bouqvetten hævede sig op og ned.) - 

Men, man er, frygter jeg, en Smule kied
Af min langagtige Fortællemaade;
Tilgiv, o Læser! o tilgiv i Naade,
Om hidindtil det faldt dig lidt vel suurt!
Nu skal det gaae, som det var smurt.

Qvarteret gik; og vips! af Kabinetet
Mama kom ud igien, og, som en Vind,
Fløi Frieren i hendes Sted derind,
At see hvad Tanker havde der udrettet:
,,Nu! Vil De have mig? saa skynd Dem!'' - Nei! - 
Alvorlig? - Virkelig? - ,,De vil det ei?'' - 
Min Herre! - ,,Hvad?'' - Min Herre! - ,,Vil De?'' - Nei!
,,Ja, ja! saa rider jeg min Vej,''
Og dermed gik han hurtig ind i Stuen
Og bød Farvel til Herren og til Fruen.

De maatte lide denne Svigersøn
Og bade ham bestandigen at bie:
,,See! Vejret er jo smukt og Vejen skiøn!
,,Vov et Qvarter endnu! - Gak ind Sophie!
(Saa hed den anden Datter) - ,,Ja! lad gaae!
,,Jeg denne Gang endnu forsøge maa!'' - 
Qvarteret gik, som forrige til Ende
Og hurtig Frieren fløi ind til hende,
Det samme Spørgsmaal: ,,Vil De, eller ei?
Fik trende Gange repeteret: Nei;

Vor Helt tilbage gik igien i Stuen,
Og sandt at sige var lidt vred i Huen -
En Kurv har mangen En i Hov'det Fluer sat;
Men to - Gud fri mig! jeg blev desperat - 
Det blev alligevel Herr King dog ikke,
Han vidste sig i Kurve godt at skikke;
Det som forvoldt ham stærkest Hiernevrid,
Var den uigienkaldelige Tid,
Og derfor bandte han, med disse Kurvepiger
Slet Intet meer at foretage sig,
Endskiønt Forældrene bad inderlig
Om et Qvarter endnu. Men ak som Vessel siger;
(Gud glæde ham for Alt, hvad han har sagt!)
,,O! christen Siæl; hvad nytter al din Banden
Mod Kiærlighed, mod Skiebnen og mod Fanden?''
At trodse dem, især den første og den anden
Vist ikke staaer i vores Magt;
Herr King nu skulde giftes, og - giv Agt!

Den yngste Datter var endnu tilbage,
Som Henriette hed,
Og efter megen Beden og Umage
Vor Frier nok engang paa Krogen bed
Og et Qvarter endnu for hendes Skyld spendeerte,
Som ei saa snart var endt, før han igien
Sprang ind og kiæk den tredje Kurv risqveerte.

Han syntes næsten alt at have den,
Og spurgte derfor i en rolig Tone:
,,De vil vel ikke heller være Kone?
O! skynd Dem, at jeg komme kan herfra
Med alle mine Kurve! Vil De? - Ja! - 
,,Min Kone være?''  ,,Deres Kone! Ja!'' - 
Det er for Alvor Deres Hiertes Mening?
Nu! Gud velsigne Dem og mig og vor Forening,
Et cetera!
Og dermed Arm i Arm de hopped ind i Stuen.

Fornøiet Herren blev, og glad blev Fruen
Som sluttede, hvad Læseren nu veed.

,,Ja Sagen mellem os er i sin Rigtighed,''
Udbrød Herr King, ,,nu mangler os kun Præsten
,,Og Kongebrev, som snart skal være giort;
Jeg svinger mig i største Hast paa Hesten
Og trap, trap, trap, igien til Byen fort;
I Morgen skal jeg have strax den Ære
Med begge Dele her igien at være.
Jeg elsker ikke megen Snak:
For Frokost Tak!
De tvende Kurve vil jeg lade hænge;
Farvel saa længe.

Dermed vor Frier hurtig Afsked tog,
Og som en Piil afsted mod Byen jog.
Papa, Mama, Sophie, Henriette,
I Porten noget stod og saa derpaa,
Til Synet ham ei mere kunde naa.
Marie derimod - kan Læseren vel giette
Hvor hun imidlertid er smuttet hen?
Nu, Kiære! kommer først Historien.

Ei langt fra Gaarden, tæt ved Landeveien,
Laae mellem nogle Træer en lille Høi.
I Afskeds Hurlumheiens Støi
Med Bukken, Skraben, Haandtryk, Kyssen, Neien,
Hun sneg sig bort, og hen til denne fløi - 
Af hvilken Aarsag, veed jeg ikke;
Hvad kan ei stundom unge Piger stikke?
Nok sagt, hun sad useet paa sammes Top,
Og kunde derfra mageligen skue
Herr King i sin ustansede Galop,
Saa længe til han blev saa lille som en Flue;
Og da hun ikke meer ham øinte noget Sted,
Steg hun paa Heldingen mod Veien ned'
Og satte sig i Græsset der, og græd.

Ulykkelige Kiærlighed!
Hvor kan du Hiernen ei paa Folk forskrue!
En Elsker sandser, husker ingen Ting,
Imens du tumler ham omkring
I Frygtens Sneefog eller Haabets Lue.
Saaledes gik det denne Gang Herr King;
To Fierdingvei han alt var galloperet
Før han med eet, besindte sig,
At Brudens Fornavn var ham reent uvitterlig
Som dog til Kongebrev blev reqvireret.
Han derfor vendte sig og Hesten om,
For hendes Navn i største Hast at hente 
Som havde sagt ham Ja. Men da han kom
Til Høien, hvilken Fryd! Idet han kiendte
Den ældste Datter, som spadseerte der!
,,Det sparte mig, ved Gud et helt Qvarter
At De, min Smukke! just er her tilstede; 
Jeg glemte hendes Navn som gav mig Ja dernede - 
Vil De behage her at sige mig,
Hvordan det lyder egentlig;
Thi jeg kan ingenlunde længer bie?''
,,Min Herre! hendes Navn, som vilde gifte sig
Med Dem? som elsker Dem?'' - ,,Ja vist!''  ,,Marie.'' - 
,,Saa hedder hun? det kan jeg lide paa? - ''
,,Som saa!''
,,Marie? - jeg skal rigtig Navnet giemme.''
,,Marie, ja! . . . Marie! - Hils der hiemme!''

Og bort han fløi;
Men mumled' uden et Minut at tie
,,Marie - 
Marie - hyp! Marie - hop! - Marie!''
Tak ske dig, lykkelige lille Høi!

Der hiemme var en Praten om den Frier,
Om hans forunderlige Hurtighed,
Hans Skabning, Midler, Væsen, Narrerier,
Og mange flere Snurrepiberier,
Hvoraf jeg knap det halve veed:
Papa holdt for, hans Hest var at beklage;
(Deri han havde meget Ret)
Mama fandt ud, at i hans unge Dage
Han havde været nok saa net;
Sophie paastod, han var alt for lille,
Og Henriette han for gammel var;
De begge holdt den Ting for soleklar,
Han var en lille Smule Nar - 
Marie blot taug ganske stille,
Og lod dem prate sammen hvad de vilde.

Da Dagen var forbi, det blev omsider Nat;
Og Søstrene, som nu blev ene,
Fortsatte deres Snak - ,,Men hvordan er det fat,
Marie? Hvi saa bleg? - jeg skulde mene,''
Var Henriettes Ord, ,,at det kun tilkom mig
At blegne her; thi sandt at sige,
Dengang jeg sagde Ja, jeg arme Pige
Tog feil.'' - ,,Saa gik det netop dig,
Som det gik mig;
Dengang jeg sagde Nei, jeg egentligen vilde'' . . .
,,Sagt Ja! - 
Ah! ha!''
Sophie stemte i som tænkes kan: ,,Ha! ha!''
,,Men hør engang, det end er ei for silde
Bliv rød igien;
Gaae du for mig til Brudeskamlen hen
I Morgen!'' sagde Henriette - 
,,Kun Navnet, - hvis han kun ei havde dette?
,,Hvad Navnet angaar,'' blev Marie ved,
,,Det har sin Rigtighed,''
,,Nu det er løierligt,'' udbrød Sophie - 
,,Saa Henriette, veed du hvad,
I Morgen vil vi pynte Søster Rie
Hvordan vi bær os ad,
,,Ja! ja!'' - det blev i Hast afhandlet og besluttet,
Og alle Tre
Med hi! hi! hi! - ha! ha! - he! he!
Sig ned i Dynerne (Sov sødt, I Søde!) putted.

Den næste Dag derpaa kom King igien
Med Præst og Kongebrev. Til Bryllupsfesten
Var alting færdigt, uden netop den,
Som skulde krone hele Resten.

Det varte to Qvarteer, det varte tre:
,,Hvor længe kan dog ogsaa Bruden bie?''
Da man til sidst fik pludselig at see
Imellem Henriette og Sophie
I hvide Bryllupsdragt den rødmende Marie.

Forældrene, som ei begreb
De trende Søsters overlagte Kneb,
Og alle Giester studsede ved dette.
Men King, som troede, Bruden var den Rette,
Sig nærmede til den, som festlig pyntet var,
Og vilde have Sagen klar.
,,Min Herre, det er ikke Henriette.'' - 
,,Nei, det forstaar sig selv.'' - ,,Nu det er underligt
Hvordan han meer end vi begriber sligt;
Min Herre! Det er virkelig Marie.'' - 
,,Ja hvem vel ellers.'' - ,,Hun, som sagde Ja,
De vil jo have?'' - ,,Just! Men hedder da
Hun Bruden her ei virkelig Marie?''
,,Jo rigtig nok, men'' - ,,Hvad skal dette Men
Da sige? Skal jeg nu frie om igien?
Hvorefter skal vi længer bie,
Naar Bruden færdig er og Præsten, som skal vie?''

Man Kongebrevet saae, og see! der stod Marie.
Man studsede forskrækkelig derved.
Min Frier blev af al den Studsen kied,
Til sidst han blev endog en Smule vred.
Men endelig forklarede Sophie
Den hele Sag,
Til Kings, Papas, Mamas og Hvers Behag:
,,Thi,'' sagde Henriette, ,,jeg kan bie.'' - 
,,Det haster heller ikke just med mig;
Men passer allerbedst for dig,
Min Søster!'' lagde til den skielmske Miss Sophie.
Historien, de kortsagt, alle led,
(Gid Læseren det vilde med!)
Og King blev viet og gift, og glad med sin Marie.

Moralen som heraf kan pilles ud,
Med overmaade lidet Hovedbrud
Er meer end een; jeg kiender, sandt at sige
Kun faa Historier i Riim saa rige
Paa reen og fyndig, sand og sund Moral,
Som denne - Fast af hver en Periode
Man lære kan Alt hvad man lære skal,
Naar man har Takt for det moralske Gode.
Det vigtigste deraf for Brudgom og for Brud
Vil sikkerlig min Læser selv udfinde,
Naar han og hun engang faar sligt i Sinde,
Hvortil dem skienke Held den unge blinde, 
Bevingede, bekiendte lille Gud!

I:baggesen200111109
T:Theater-Krønike
U:for Aaret 1799.
F:Aar Attenhundrede, minus eet
N:Bidrag fra Svend Olav Andersen.

   _______

    Januar
   _______

Aar Attenhundrede, minus eet,
I hvilket endnu er Intet sket,
Jeg Janus Baggesen fra Corsøer,
Professor, Halvprost paa Regentsen,
Bagfierding af Skueplads-Omnipotentsen,
Og administrerende Directeur
For Maaneden (Forgaars inclusive,
Og Kongens Geburtsdag eksklusive)
Begyndte nærværende Chronica,
Hvori jeg for min Administrering
Af den mig overdragne Regiering
Regnskab aflægger, et cetera - 
Med Nytaarsønske til hver især
Af mine høistærede Herrer Colleger
Exemplet at følge jeg giver,
Og fortsætte Krøniken maanedlig hver
Om ikke med andet, saa dog med - Streger.

      *            *           *

Min første Forretning var for Frue Heger,
Og Frøken Birouste, samt Jomfrue Beck.
Jeg maatte dem Dit og Dat tilstede:
Ny Dragt, ny Dands og mindre Skræk
Med mindre Børn, som mindre græde.
For Gratier giør jeg alt med Glæde,
Selv smaabitte Børn; men til nok saa smaa
Tre lange Maaneder ei forslaae,
End sige tre, fire korte Dage;
De Spædeste fast et Aar medtage.

Jeg derfor heller bestilte eet
Hos Blankensteiner, som duede ikke
Saa vanskabt Barn har aldrig jeg seet.

Jeg maatte til Peer og Povel skikke - 
Omsider et levende blev mig flyet;
Af en Skrædder, der, efter eget Tykke,
Det havde saa godt som for Rollen syet,
Og roste det, som sit Mesterstykke.
Jeg lod det paa Prøven strax probere;
Men fandt det, som Skrædderprodukter flere,
For tyk i Hoved, for tyndt i Laar,
For kort i Been, og for langt i Arme,
Og skraalende, det sig Gud forbarme,
Og lignede Rungsted paa et Haar - 
Det Haar var nok til at fælde Stykket,
Hvis hele Frisur er lidt forulykket.
Jeg maatte mig altsaa om andet see,
Der kunde sig mere maneerligt tee.
(Man Prøven af skraalende Børn betaler,
Som andre Choristers, med een Rigsdaler.)

Der endelig bragtes mig endnu eet,
Som neppe jeg løselig havde seet,
Før mit æsthetiske Skarpsyn dømte:
Her har vi Subjektet, hvorom jeg drømte!
Et sandt Theaterbarn Ideal!
Saa vevert og venligt og vel tilmode,
Som giort i en Paaske-Perial,
Og født paa en Jule-Aftens Bal,
Det alle mig ogsaa strax tilstode.
I Prøven som strax blev giort derpaa,
(Den bedste, jeg end paa Theatret saae)
Det røbede fleer Naturens Gaver,
End alle de nye, Theatret haver;
Vel sandt, kun en Spire, men alt som saa
Mer værdt end en Qvist med en Due paa.
Det qvækkede, græd, og taug og loe
Til rette Tid; blev dets Rolle troe;
Men muntrede skiønsom Sørgestilen
I Stykket med Spøg og uskyldig Smilen.
Jeg roste det og af Hiertens Grund,
Beundrende høit dets store Pund,
For Faderen Foersom<footnote><a f=foerson>Peter Foersom</a>.</footnote> at piqvere
Til ligesaa smukt at debutere.

Men Glutten overgik langt Papa,
Der synes lidt svag in vi comica,
Og ligned i Stykket saa lidt en Fransk,
At Barnet endogsaa ham holdt for Dansk.
Og tilstod ham ydmyg siden efter
At Rollen gik over hans svage Kræfter.
Da Rollen just ei er umaadelig svær,
Var denne Sandhed mig ikke kiær;
Men da den ei heller var synderlig moersom,
Beviser det egentlig intet mod Foersom,
En Fyr, som jeg ellers kun har det imod,
At han til Theatret er næsten for god.

I øvrigt hvad angaar dette Stykke,
Da gjorde det blot Emigranter-Lykke;
Man veed, at den samme er saare tynd;
Og sige mere derom var Synd.

          *          *          *

Jeg ikke med Taushed kan forbi gaae,
At første Gang jeg Birouste saae
I liden Entree, som derpaa fulgte;
Thi hvis jeg det samme Syn fordulgte,
Saa mistede denne min Chronica
En synderlig Pryd; thi alt det Andet
Er flaut, kiedsommeligt, plat og vandet,
Mod følgende Heisa! Hopsasa!

Jeg stod i Parkettet, næst Souffleurens,
I bedste Punkt, for al sin Glands
At skue en nymfelig Solo-Dands - 
(Den Herlighed er nu Directeurens:
At han i Maanedens Skuespil
Kan staae, bag Orchestret, fast hvor han vil - 
I Dands han Orchestret misunder ikke - 
De Stakler maae i deres Noder kikke).
Saasnart man Birouste fremflyve saae
I korteste Gratiedragt, jeg mindes,
Der syntes bestandig at vestenvindes,
Hver Faun sig ønskte, som jeg, at staae;
Men selv lidt Faun jeg vel turde findes,
Hvis alt jeg beskrev, hvad her jeg saae.

O! du, som af alle de tre Gange tre,
Vort smagfulde Publicum meest tilbeder,
Som alle henriver, som Povel og Peder,
En lige Fortryllelse vældig bereder,
Naar Peder og Povel og blot kunne see - 
Du veverste, letteste, mindste blandt Muser,
Som lettest af alle Fornuften beruser,
Og snarest forsikrer dig Hierternes Rov,
Paa Grund af Bevægelsens evige Lov,
Terpsichore! Mal mig den deiligste Pige
Fra Top og til - rigtig! Fra Top og til Knæer:
Julie Birouste - dig selv, vil jeg sige,
Dig selv, o Gudinde! paa Benene nær!
Men raser jeg? lader en Skiønhed i Flugten
Sig male, som en i en Stol eller Seng?
Man tegner en Høi, og en Lund, og en Eng;
Men Vindenes Flagren, og Skyernes Bugten,
Og Bækkens Iil, og en Graties Dands
Man tegner kun maadelig her til Lands - 
Med her til Lands mener jeg ei blot Norden
Men hele den øvrige Del af Jorden.
Jeg derfor standser Begeistringens Elv
Med Overlægs Frost; hvo mit Syn vil skue
I hele dets Glands, og i lyse Lue,
Gaa hen og see Juliette selv!

          *          *          *

Om Søndagformiddag holdtes Noget,
Som Syngeprøve blev nævnt, endskiøndt
Der mere blev skraalet end sunget kiønt - 
Paa nogle hundrede Feil mod Sproget,
Omhyggelig samled i en Pialt
Geburtsdagsvæv, Evelina kaldt.

Med Thaarup<footnote><a f=thaarup>Thomas Thaarup</a>.</footnote> gav jeg mig til at rage
I denne nybagte Julekage,
Og pille den som man piller Salat.
Vi fandt en Hoben for svage Tænder
For haardt, der hverken lignte Korender,
Rosiner, Mandler eller Sukat.
Ved Omragen fandt vi hele Klumper
Af Deigtrugskorper, og andre Stumper,
Ja Spaaner, og Kul, og Steen, skiøndt smaa,
Dog alt for haarde at bide paa - 
Af saadant var der en talrig Klynge,
Der sandelig ikke var til at synge.
Imidlertid var det dog nu engang
Rørt sammen efter Sarchinis Klang
Og Kongen var meldt, han skulde smage
Paa sin Geburtsdag den deilige Kage.

Vi pillede, Thaarup og jeg, som sagt
Deraf, hvad Ingen vist havde smagt.
Vi pilled' i Dage, vi pilled' i fem,
Og blev dog ei færdig i alle dem.
Vi pilled' i syv, ja vi pilled' i ni:
Men Kagen blev aldrig for Stenene frie.

Jeg takker min Gud, at jeg slap den Ære,
Paa Høihelligdagen den at frembære - 
Skiøndt Thaarup, trods Maanedens Slid og Slud,
Og trods Skrædderindernes Slidder og Sladder,
Har Intet spart for at pynte den ud - 
Skiøndt Walterstorff selv dertil staar Fadder,
Og putter lidt Slagsmaal og Død deri,
For Tingen at give lidt mere Værdie -
Og virkelig (derpaa tør jeg vedde)
Hvis Noget det kan, vil det den redde,
Og Thaarups romerske gode Smag,
Der kan bestaae til den yderste Dag - 
Men trods det Alt, og end fleer Korender;
Trods alle de Daler, den koster vor Skat;
Trods alle de Lys, man om den tænder;
Det er og bliver en underlig Klat
Af Kage, hvordan man den ender og vender - 
Da maa jeg dog sige, trods Frankenaus<footnote><a f=frankenau>Rasmus Frankenau</a>.</footnote> Smag,
Den Kage, jeg, forrige Fødselsdag,
Hans Majestæt saa godt som forærte,
Var derimod en ordentlig Tærte.

          *          *          *

Af Syngeprøverne paa den Ting
Jeg gjorde som oftest et lille Spring
Paa Hoftheatret, hvor Dandsen prøves,
Og hvor lidt Tilsyn kan vel behøves.
Der stod man og stivned i Timer to,
Og vented paa to Figuranters Komme - 
,,Det skal betales i dyre Domme!''
Jeg svor ved mig selv og blev Eden troe.
Jeg skræksomt Eksempel strax statueerte.
Og skieldte paa Tielmann, og Staal mulkteerte.

Birouste dandsed  i denne Scene
En nydelig Solo for mig alene. - 
Her fandt jeg i min Administration
Den høieste Herlighed, Lux kan byde:
Som Hoffet og Folket i een Person,
Jeg enevældigen Alt kan nyde - 
Jeg lægger mig nemlig, saa lang jeg er,
Paa Hofkanapeen, som stander der;
Og uden med Nogen min Pragt at dele,
Jeg magelig skuer derfra det Hele.
Jeg, der er Objektet for alle Fagter:
Hver Haand og hvert Been er mod mig strakt ud;
Hvert Øie saa kiælent hen til mig smagter;
Og kort, jeg er hele Theatrets Gud - 
Man springer, og hopper, og rundt marcherer,
Og ender, og vender, og strækker sig,
Og fører til Toppen, og defilerer,
Og dreier sig rundt, og det alt for mig - 
Og Spørgsmaal, om ikke paa Prøven skues,
Hvad Ingen i selve Balletten seer?
Her mangen en Taille mindre knues;
Her Gratier i Negligee fremgaae - 
Og Spørgsmaal om alle har Buxer paa?
Jeg Sagen engang vil undersøge,
Alvorligen, som det sig hør og bør!
En administrerende Directeur
Tillader sig ei, med sligt at spøge.

          *          *          *

Jeg springer over en Million
Details i min Administration:
Over Klager, For- og Bag-Tiltaler,
Og Rester af løbende Qvartaler - 
Over mangen Theater-Misz, og Kat,
Der miavede mig om Dit og Dat - 
Over Hansens Snak, over Nielsens Sladder,
Og Øegaards evige Plidderpladder - 
Over Knudsens sorte Melankolie - 
Over Madam Biroustes franske Vrævlen -
Over alle Statisternes dumme Kiævlen - 
Og kort: over Alt, som der Intet er i.
Jeg gaar i Beskrivelsen meget forbi,
Hvorved jeg selv i Handlingen stod stille -
Og hvilken Postil blev ei for lille,
Hvis alt det Krams skulde staae deri?
Jeg haaber derfor, at Directionen
Tilgiver mig Streg over - over ingen Ting;
Og Streg - over halve Prøvespring;
Og - Streg over hele Pyntekonen.
Man slutte just ei derfra til Hul
I Virkeligadministrationen!
En Streg, mine Herrer! Er intet Nul.

          *          *         *

Repertoiret i denne Maaned
Af Frydendal skrækkelig blev forhaanet.
Hvad det mig kosted af Bryderie -
Tre Aarsager lade mig springe forbi:
Den første; jeg kan det ei beskrive - 
Den anden: jeg alt for beskeden er - 
Den tredie: hver Directeur især
Veed, hvilken Himmelens Under det er,
At efter det Helvedes Kryds og Qvær,
Det voldte mig, jeg er endnu i Live.

          *          *          *

Saa kom den syttende Januar
Med Fanden løs, som den gierne pleier,
Med nye forbandede Hurlumheier,
Og giorde, som flere, mig reent til Nar.
Dens Byrde faldt mig saa tungt paa Nakken,
Jeg tordnende bad den Onde ta'en
Og sparke den ud af Almanakken - 
Thi stedse brister hvad alt er brast,
Et Ministerium, eller en Mast
Paa denne usalige Dag hvorpaa
Vor Verden vil sikkert engang forgaae.

For denne Gang traf jeg kun Souffleuren - 
Men skiøndt sligt Slag er et Fluesmæk,
Det indjog dog en forfærdelig Skræk
I administrerende Directeuren;
Thi Skuespilbaaden blev derved læk.
Dens Hul ei stoppes, som i en Skude,
Med bare Flesk eller gamle Klude.
En levende Prop maa puttes i,
Hvis ei, er den hele Seilads forbi -
Ja slig en Prop maa, paa min Ære,
Endogsaa meer end levende være:
Maa kunne læse baade Prent og Skrift,
Maa kunne passe paa mindste Vift,
Maa kunne høre, maa kunne see,
Og stedse dog bare sig for at lee.

I Prøven paa Barnlige Kiærligheden
Forsøgte jeg Øhlenschlæger; men
Af Hullet han snart sprang op igien,
Og Rossing kiærlig sprang ned isteden,
Men derved var ene Prøven klar. - 

Jeg skrev til Sønnichsen (hæs han var)
Jeg skrev til den selvdimitteerte Hassing,
En Blæser, hvis Tab mig i Hiertet skar,
Og som jeg i alt har meget kiær,
Paa Borteblivnet, og Navnet nær,
Hvor Intet rimer sig paa, desværr'!
Undtagen to tredie Del af Wasching-
ton - hvilket saa godt som Intet er.

(Skam skulde dog alle de Fædre faae,
Der deres Børn lade døbe saa,
At intet sig rimer paa deres Navn!
Af Daaben dog høstedes nogen Gavn,
Hvis, med Formularen, den Lov blev givet:
At hvert et Foster i Kiøbenhavn,
Som vordede Kirkens Skiød indlivet,
Dog burde have et rimeligt Navn.
Men Theologiske Faculteter
Sig bryde kun lidt om os Poeter - 
Det egentlig og er Forældres Pligt
Langt meer, en deres, at see paa sligt!
Hvor mangen Fader har skilt derved
Sin Søn fra al Udødelighed,
At han ham i Daaben et Navn lod faae,
Som selv ikke jeg kan rime paa,
Der dog kan rime paa selve Fanden
Saa godt som han selv eller nogen Anden!
Især burde Litteraturpersoner,
Fra Sangersker af indtil Pyntekoner,
Fra den, der sofflerer fra Pindi Top,
Ned ad, som Apollo det skal giøre,
Til den, der sofflerer fra neden ad op,
Med Navn i det mindste noget giøre,
Der gav os om Musers Kraft et Vink!
Da lover jeg vor salig Link,
Der rimede godt med Sving, og Hink!
Da lover jeg mig vor gode Zink,
Der rimer med ham, og paa tydsk, med Trink!
Und klink! mein Brüderchen! klink! klink! klink!
Og ellers for Resten er meget flink!)

Jeg skriver staaende, lidt paa Skree - 
Hvis Parenthesen for langt er rullet
Paa Skrivepapirets den bratte Snee,
Og Stregen derved, som let kan skee,
Er kommen en Smule for langt fra Hullet - 
Skyd Skylden for det, som for meer, min Far,
Paa bandsatte syttende Januar;
Jeg lider desuden meest derunder;
Vist ingen i Verden har mindre Stunder
Til lang Parenthes, end en Directeur,
Der, medens han skriver om Souffleur,
En Time før Stykket, der maa souffleres,
Skal Kongen og Folket presenteres,
Endnu har Ingen at stole paa,
Og en dog endelig have maa!

Der stod jeg og tabte Mund og Næse,
Pen, Blæk, og Papir, og gode Ord
Den ei kunde Skrift - Den Prent ei læse - 
Og ingen Musik - og Alle hæse - 
Og Tiden afsted, som Fanden foer.
I min Fortvivlelse vist jeg troer,
Jeg havde forsøgt det, selv at blæse - 
Da endelig hørtes noget hvæse,
Og Sønnichsen mig imøde foer - 
Jeg foer ham imøde ligeledes,
Af Glæde vidste jeg ei at stedes:
Jeg næsten gik reent fra min Forstand,
Og vilde favne den gode Mand - 
Men Skiebnen maatte det just saa vende,
At Frøken Birouste stod næst derved
Og i Henrykkelsens Heftighed
Isteden for ham, jeg favnte hende.
Jeg derfor syttende Januar
I min Almanak benaadet har.

          *          *          *

I Barnlige Kiærlighed mest mig hoved
Den første Scene hvor der blev sovet.
Den Digter, som ikke begribe kan,
Hvorledes hiint Ægteskab gik an
Imellem den yngste blandt Halvgudinder
Og Søvnens Gud, det forklaret finder,
Naar her i det slumrende Frydendal
Han seer den samme Herr Guds Rival.
I hele min Maaned var denne Scene
Den skiønneste? Meer jeg alene?
Om Frydendal turde jeg ellers mene,
Han sikkert blev stor i adskillige Fag,
Hvis sove var noget mindre hans Sag.

          *          *          *

Skiøndt Skippere har meget udbasunt
Om Polens Kuld, i hvis frosne Pøle
Men let løber Fare, sig at forkiøle;
Saa troer jeg det dog paa Spitsberg luunt,
Mod Kulden paa Kongelig Danske Theater,
Hvor evige Trækvinds Iis-Passater
Igiennemstryge, som Syl og Preen,
Coulisser, og Skiørter, og Laar, og Been.
Jeg stod saa længe med blotte Kiole,
Foruden Pels, og i bare Skoe,
Paa høire eller venstre af de to
Min komiske Klodes kolde Pole,
At jeg paa Halsen en Svindsot fik,
Med Snue, med Hoste, med Krampe og Kolik
Hvorved jeg svandt hen, som Sol for Duggen - 
(Jeg mener den islandske Dug eller Sliim,
Som ellers man ogsaa kalder Riim)
Og troede min Død mig vis i Gluggen - 
(Jeg haaber, at Directionen ei har
Forglemt at Glugmaaned er Februar)
I Christmaaned kunde jeg ei krepere;
Thi for at døe maa man gaa i Staae,
Og jeg i nærværende Maaned maae,
Perpetuo mobilis, mig movere.
Til sidst en erfaren Mand paastod,
Min Svindsot var intet andet, i Grunden,
End Skuespildampen, man faar i Munden,
Og som man kan kalde Svinesod. - 

          *          *          *

Nu hyppe sig mine Forretninger saa,
At det ikke er at tænke paa
Dem Efterverdenen at levere,
Ved her dem paa Riim at protocollere.

Hvert Stof til - være sig hvilken Form,
Blir utaknemligt, reent udueligt,
Og Skiønhedsværket deraf umuligt,
Saasnart Materien blir enorm.
Man lettere trækker den ud end ind;
Og lettere koges en Suppe paa Pind,
End Pind af Suppe, selv nok saa megen - 
Naturen der dog vel er mindst forlegen
I plastisk Dannen, som er den egen,
Tidt finder for meget Kiød til Kind;
Og nødes til, selv sig at forplumpe
Saa stærkt, at Ansigtet bliver til Rumpe.
Jeg har Natur-Epopeer seet
I Dame-Cirkler, endog ved Hoffet,
Hvor Mund og Næse gik ud i eet,
Og ene ved Overflod af Stoffet.
Jeg selv har skrevet en Opera,
Der havde jeg taget i sammes Fabel
En fem, sex, syvende Dele fra,
Maaske var bleven i Form passabel.
For meget er værre, end for lidt, og kort:
Vor Herre selv Verden ei havde giort
Hvis Chaos havde dem været for stort - 
Jeg derfor det Giorte vil ei berøre,
Før jeg faar noget mindre at giøre,
Og Krøniken smukt henlægge vil,
Til jeg faaer lidt mindre Stof dertil.

H1:Jeppe - Et sjællandsk Eventyr i ti Sange

I:baggesen2001100303
T:Første Sang
F:Da følgende Fortælling er saa lang
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Da følgende Fortælling er saa lang,
                                       Har man afdelet den I smaa Kapitler,
                                    Hvoraf ethvert betitles Sang,                           
                                       Alene for at gjøre Nar af Titler;
                                    For Læseren sin Møje lidt at lette
                                       Med Gjennemlæsningen blev disse til;
                                    Af samme Grund man ogsaa sætte vil
                                       Et Indhold foran hvert, som foran dette.


     Jeg som tilforn, med Piben i min Mund,
Om Vinteraftner, i den mørke Stue,
Med Purken paa mit Knæ, saa mangelund
Sad i en huslig Kreds for Kakkelovnens Lue,
Og lyttende Mama, Papa og Purk
Fortalte gamle Spøgelse-Mirakler
Om Trolden Find, og om de tolv Spektakler
I Borrevejle-Skov, og Ridder Rød, den Skurk - 
Jeg om en stakkels Bonde her fortæller
Et pudsigt Eventyr, saa snurrigt som jeg kan,
I Vers, hvori min jordiske Forstand
Belejrer ingen af de himmelske Kasteller, 
Ved paa gigantisk Vis, i tydske Constructioner,
At dynge Ossa-Ord paa Udtryks-Pelioner.
Forstaalig for mig selv og for enhver,
Jeg stræber, mig og Næsten at fordrive
Et kjedsomt Øjeblik, om ikke fler,
Ved i ti, tolv Kapitler at beskrive
Min Jeppe (det er Heltens hele Navn),
Hans Hest, hans Viv, hans Hund, og Tog til Kjøbenhavn.

     Apollo! Pegasus! Camene! Sanggudinde!
Pimplea! Muse! Pieride! kom - 
Nej! kommer mig ej nær! - jeg ene dennesinde
Kan, uden eders Hjelp, hvad jeg fortæller om,
Begynde, gjennemgaa, fuldende.
Jeg ej bønfalder denne Gang 
Den mindste Gud, Gudinde, Nymphe, Pige;
Selv ikke Tørst og Hunger disse tvende,
Som ellers tidt, trods andre Muser, tvang
Poeter til, vor Verden at berige
Med Fidibusser, og deslige.

     I fordum Tid, da Dannemark var dansk;
Da Dyden agtet blev, endogsaa hos en Stodder,
Og Laster skjultes ej bag Slør af høje Naader;
Man leved' ej paa Tydsk, og ej sov hen paa Fransk;
Da man i Kirke gik for Prækenen at høre,
Og ikke for Erobringer at gjøre;
Just ingen Irus rent, og ingen Krøsus var;
Da man ved Alchymi saa let ej kunde skabe
En Doctor af en Kat, og Raadmand af en Abe;
Da Hesten kaldtes Hest, og Junker Fix en Nar;
Da Liberi var ej den bedste Vej til Brød,
Og Mangel paa Patron just ej den visse Død - 
I denne Fabel-Tid, som Holberg har beskrevet
Saa smukt i Paarses Bog - maaske lidt overdrevet - 
Lang Tid før Calmar-Krig - om tusind Aar, om tre?
En lille Fejl deri man gunstig overse!
I Peking og hos mig, Kronologi om Tingen
Staar fast paa samme Fod, og næsten paa slet ingen -
Jeg knap med Vished ved, hvor længe før min Død
Jeg selv blev fød,
End sige mer - jeg gaar mit Skud til Nød
I Tiden frem, men saare slet tilbage - 
Kort: i den gode Tid, i Gubbens Ungkarls Dage,
Der var engang en Mand, og Jeppe Manden hed,
Som dog, uagtet de saa gyldne Tider,
Han leved' i, sig ønskte sommetider
Did, hvor man ønsker sig, naar man ej bedre ved.
Han Bonde var; og skjønt han spared' ingen Møje
Med i sit Ansigts Sved sin liden Jord at pløje,
Saa maatte han dog al den Nød og Trængsel døje,
Som Bonden sukker ved den Dag i Dag,
Og som er ej saa ganske skjøn en Sag.
Misvæxt slog ind; han selv, hans Børn, hans Heste
Blev syge; Skatterne blev ej betalt;
Den Smule, som han havde før til Bedste,
For Laanekorn til Herremanden faldt;
Og endelig - saa gaar det - arme Manden
Blev i sin Sved og Graad fra Gaarden slængt.
Sligt Knæk har tidt forvoldt, at en og anden
Sig selv til sidst i tomme Lo har hængt.
Og, mellem os, om jeg skal Sandhed sige,
Saa ser man vel vor kjære Pebling-Sø
Besøges tidt af mangen Karl og Pige,
Der ej har nær saa god en Aarsag til at dø.
Langt fra jeg noget Selvmord Bifald giver,
Endog det bedste var, og er, og bliver
En hedensk Heltedaad, mer Skam end Ære værd;
Men i sin hele Glands min Helt fremskinned her.
Han stoisk bar, foruden Hjelp af Strikke,
Sin Herremands og Skjæbnes Grusomhed
Med en forunderlig Bestandighed,
Hvis Lige Helten selv fra Uz fremviser ikke.

     For helt at fylde Mandens Modgangs Skaal,
Ham Skjæbnen havde, som benævnte Helt, en Qvinde
Beskaaret, ret en ægte Djævelinde.
Der paa den arme Mand bestandig gjorde Kaal
I Velmagts Tid, men nu ham trak for Skjæver
I Modgang, ikke blot med Ord, men Næver.

     Den smule Haar, jeg har paa Hov'det, rejser sig
Ved at fortælle, hvor meduselig
Mor Birte mod den arme Jeppe for,
Da Fogden borte var, hvis sidste Torden-Ord
I Stuen lød endnu: ,,Herud I Kjeltringtøj!''
De bange Børn omkring den arme Fader fløj,
Og spurgte grædende: hvorfor mon Far dog græder?
,,O! gid jeg kunde græde jer
,,Lidt Brød, lidt Brænde, Husly, Klæder!
,,Trøst dem, Morlille, giv dem hvad her er!'' - 

     Som sultne Bindehund fremspringer mod en Stodder,
Mor Birte nu sprang frem, og tog til Ords,
Forfærdelig, som Avind i Per Paars,
Ej ulig Fandens kjødelige Moder:
,,Nu har du det saa godt, dit dovne Drog!''
(I det et vældigt Ørfign Mandens Øre
saa døved', at han knap det halve fik at høre)
,,Hvad sagde jeg? du altid var saa klog!
,,Nu har du det saa godt, din Dosmer, - gjorde jeg
,,Din Ret, saa fløj dig nu en Træsko i hvert Øje,
,,For mig du har holdt Hus! - nu kan du gaa din Vej - 
,,Det skal en stakkels Kone døje - 
,,En saadan Slyngels Dovenskab og Svir!
,,Og tænker du, jeg længer hos dig blir - 
,,Nej! du skal surt og dyrt betale!
,,Nu sidder du en kjøn! Din Hanrej! og saa sandt
,,Jeg hedder Birte!'' - Længer i sin Tale
Hun dog ej kom; thi Hoved indtil Hale,
Saa drøj han var, nu Konen Manden fandt.
Hvad enten Vægten af de mange Puf,
Der fulgte paa hinanden i en Ruf
Af hendes Haand i Heltens Næsebore -
Hvad heller Ordet Hanrej for vor Helt
Af egen Kones Mund klang alt for fælt;
Nok sagt, for første Gang hans Næver fore
Saa rask mod hendes Haand- og Mundgevær,
At hun ej svared' et til tusind mer.
Paa Gulvet tumled om den hidsige Matrone,
For første Gang nedstødt fra konelige Throne.

     Men ak! der skrevet staar i Skjæbens Bog:
Uhevnet ingen Mand sin Kone slog,
Især naar hun slog først! Man siden vil erfare,
Hvor dyrt vor Helt den Sejer kom at staa.
Hver Ægtemand sig derfor tage vare,
Hvis ham hans Kone slaar, igjen at slaa!

     Jeg haaber, den Moral mig vorde vil paaskjønnet
Af hele dyrebare smukke Kjønnet.

I:baggesen2001100304
T:Anden Sang
F:Lidt mer om Heltens Tilstand. Et Par Ord
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Lidt mer om Heltens Tilstand. Et Par Ord
                                       Om Venskab, og en Pythias blandt Heste;
                                    Som nyt Bevis paa hvad Herr Pope<footnote>Herr Pope = <A F=pope>Alexander Pope<A></footnote> tror,
                                       At denne Verden er den allerbedste.
                                    En Skov-Tildragelse. Vor Helts Maner
                                       At fælde Grene paa. Man ser Orakler.
                                    Spaadomme, sorte Kunster, og Mirakler
                                       Forkynde slemme Ting, og volde fler.


     Saaledes endedes med en Rondó
Vor Ægteskabsduet. Sligt tidt desværre hender.
Er Krybben tom, saa bids endog firbente Venner - 
End sige Venner, som kun gaa paa to.
Kan Dyr i visse Fald sig ikke godt forlige,
Der i en evig Dumheds Ro
Dog endnu stedse leve, bygge, bo,
Hvad skal da Menneskene sige,
Der engang have spist af Kundskabs Træ,
Og derfor ikke leve mer som Fæ
I Fred, men over alt philosophere -
Det er at sige: disputere?

     Hvert Øjeblik var næveblandet Kiv
Imellem fromme Jeppe og hans Viv.
Imidlertid den Kjævlen bragte Manden
Lidt efter lidt
(Som al Philosophi, der gaar for vidt)
en lille smule fra Forstanden.

     Hans hele Herlighed bestod 
I en elendig lille straatakt Hytte;
Hans Kone, som med philosophisk Blod
Han for den mindste Vogn-Hest vilde bytte;
Hans Børn, hvis Nytte hel var negativ,
Da han ej havde Jord, de pløje kunde,
Men derimod de Stakler havde Munde,
Som kunde spise meget positiv;
Hans Hest, der paa sin Vis med ham sin Skjæbne bandte,
En soleklar Copi af Rosinante;
En Vogn, en Øxe, lidt Taalmodighed - 
Det var, som sagt, hans hele Herlighed.

     At ingen er til alletider,
Naar man betragter alt fra alle Sider,
Fuldkommen lykkelig paa denne Jord - 
Den Sætnings Rigtighed jeg tror
Enhver med begge sine Hænder
Kan tage paa, skjønt han just ej er overklog;
Skjønt Flaccus, Solon, Sirachs Bog,
Og Ægteskabets Skole han ej kjender;
Men, at der ingen er saa rent ulykkelig,
At Lykken ham et Kys jo stundom giver - 
Den Sandhed er lidt mer utydelig,
Endskjønt den, hvor det gaar, dog evig Sandhed bliver.

     Den velbemeldte Hest beviser her min Sats,
Hvad Jeppes Tilstand angaar. Al den Qvide,
Han maatte hos sin vrantne Kone lide,
Forsødede Peer Asen ham. Horaz
Ej elskte højere de Smukke,
Mecenas, eller sin Falerner-Krukke,
End Jeppe dette kjære Krik,
Som i sin Velstand han paa Egskovs Market fik
For rene tyve Daler. Ikke kjender
Historien to slige Venner;
Alt, hvad Poeter os om Pylades, Orest,
Om Nisus og Euryalus fortæller,
Om Damon, Pythias; og kort, hvad Fablen melder
Om Venner - spaadomsvis forklares bedst
Om vor forfulgte Helt, og om hans Hest.
Paa slig Bestandighed hos Venner
Jeg eet Eksempel i Historien kun kjender,
Hin Sancho nemlig og hans Rucio - 
Ifald man ellers kan den Moor, Hamete, tro.

     Hvad enten nu Peer Asens sædelige
Sagtmodige Gemyt, som, sandt at sige,
For ret at skildre det i Hast,
Med Birtes dannede den sandeste Kontrast;
Hvad heller det, at ingen delte mere
Med Jeppe hans Gjenvordighed
End dette fromme Dyr, til denne Kjærlighed
Var Aarsag, vil jeg ikke decidere.
Om, muligt og, en Art af Harmoni
Imellem Sjælene, en Sympathi,
Der tales om af somme Pythagorer:
Som, for Exempels Skyld, om Jeppes Faders Sjæl,
Da den for ud, for ind i Føllets Næseborer - 
Alt det kan passe sig til Tingen saare vel;
Men hvilket det nu var, jeg her ransager ikke,
Slig Grandsken kan sig kun for Philosopher skikke.

     I Nøden føler man først Nytten af en Ven;
Hvis han ej hjælpe kan, saa kan han dog forsøde
Vor Sorg; hans Hjerte kan med vores Hjerte bløde;
Og fælles Lidelse bestandig lindrer den.
To bære mer end én; derfor blev Ægtestanden:
Er Vennen ikke der, saa søger man en anden.
     Saa gik det Helten her. Af hver en Moders Sjæl
Forladt, behandlet af hans Kone som en Træl,
Af Stuen jaget ud ved hendes Tunges Rasen,
Han klagede sin Nød med Taarer for Peer Asen;
Og, mens han klapped' ham, og gav ham mavre For,
Vel stundom og et Kys, brød ud i disse Ord:

     ,,O! du, min eneste, min sidste, bedste Ven!
,,Peer Asen! hvordan lever du, min Broder?
,,Du ser saa maver ud! din Stakkel svinder hen
,,Af Sult, og Sorg for mig! Nu er jeg kun en Stodder!
,,Og ikke nok med det; men Qvinden - vidste du,
,,Hvordan hun holder Hus med mig ulykkelige!
,,Hun uophørlig skjelder, smelder nu
,,Mig arme Mand; ej hør jeg hende sige
,,Det allermindste trøstelige Ord;
,,Kun Dosmer, Hanrej, Slyngel, og deslige - 
,,Jeg gaar, Peer Asen, rent i sorten Jord.
,,Du græder, kjære Best! - o! gid du var min Qvinde,
,,Og Birte Hest som du! - o! gid det kunde ske!
,,Som Dug for Solen ser jeg dig forsvinde,
,,Og kan ej redde dig! o! ve os begge! ve!''
Saa klaged' han sin Nød i Stalden meget ofte,
Og tørred' Øjnene med haarde Vadmels Kofte
Paa sig og Hesten, som han troede: græd.
Og rigtig nok Peer Asen stod, og talte,
Medlidende, ved saadan Lejlighed
Ej mindste Ord, som om hans Taarer Stemmen qvalte.

     Det hendte sig, vor Jeppe var en Dag
I Skoven med sin Vogn og med sit Asen,
Og hugged Brændsel i Buskasen.
Men hvordan det nu gik med denne Sag,
Saa kom han op til sidst i en anselig Bøg,
Og satte skrævs sig paa en Gren af samme,
For at afhugge den tæt inde ved sin Stamme.
Nu var just Grenen tyk og drøj,
Saa han, for des beqvemmere at raade
Sin Arm og Øxe, satte sig
Just som en anden aldrig satte sig,
I lige Fald, paa mest forkerte Maade.
Han bar sig derved underligen ad;
Kort: for at være sikker paa sit Rammen,
Han hugged just imellem sig og Stammen.

     Til at faa Grenen af han altsaa rigtig sad
Beqvemt og mageligt; men Følgen, at
Han vilde dumpe ned, naar denne drat,
Derom han drømmed ingenlunde,
Men hugged rask og ubekymret til
Paa Grenen Hug i Hug af Hjertens Grunde. - 
Sligt var jo gal Mands Værk; det jeg ej nægte vil;
Jeg langt fra ej hans ny Maner berømmer;
Men, kjære Læser, førend du fordømmer
Min Jeppe rent, saa tænk dig lidet om,
Og spørg dig selv, om du har aldrig hugget over
Den Gren, du sidder paa? - Dog dette lader som
Moral, og ak! Moral man gjerne lover,
Og sover. - 
Saa tænk om Helten Jeppe hvad du vil!
Nok, at han sidder der - og hugger trøstig til.

     Imidlertid i samme Øjeblik
Tre sorte Mesterlectianer
(Forslagen Klipperter, Slaglosianer)
Spadserede forbi, og Øje paa ham fik;
Men rolig han blev ved at hugge paa sin Bøg.
Uagtet Hjertet altid gjerne hopper
I Musers Sønner ved Spektakler og Spilopper,
Saa syntes disse tre det dog for slem en Spøg,
Om Manden dratted' ned og slog sig rent i Stykker;
De raabte derfor alle: ,,Gale Mand!''
Og Ekko selv dem hjalp og gjentog: ,,Gale Mand!''
,,Skynd, skynd dig hurtig ned, før Grenen rykker
,,Dig ned med sig - den knager alt - et Hug!''
,,Saa dumper den, og du vil ligge der en smuk!''
,,Hvad,'' raabte Helten ned fra Træet, ,,Sludder, Sladder!
,,I vil nok narre mig, saavidt jeg ser;
,,Pas I jer Bog, og lad mig være den, jeg er!
,,I er nok af de Sorte, som det lader!
,,Men vil I lyde mig, det bedre var
,,I gik paa Skolen, end at holde Folk for Nar.''
Og han hug til igjen. - ,,Ja, ja! pas paa!
,,At vi har spaat dig sandt, du snart at se vil faa!''
Hyp! hyp! - nu kommer den - hyp! hyp! - og krak!
Der laa vor Jeppe - Grenen knak.

I:baggesen2001100305
T:Tredje Sang
F:Skjælv altid, usle, svage Dødelige
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Skjælv altid, usle, svage Dødelige,
                                       For i de Ting, den vise Himmel bød
                                       At ligge skjult i Nattens sorte Skjød
                                    Til Held for dig, nysgjerrigen at kige!
                                       Læs det Kapitel i din Skjæbnes Bog,
                                       Som Visdom selv at læse dig tillader,
                                    Dit førte Liv. At læse fremad skader
                                       Din Rolighed; og Døden kommer dog.

      Halvdød af Puf og Skræk han laa et Par Minuter.
De Sorte fik ham endeligen op
Paa Benene. - ,,Det var et Pokkers Hop!
,,I sagde mig det nok, I kjære Substitutter,
,,Apostler, hvad jeg maa jer titulere for -
,,Jeg ser, at I tilgavns den sorte Kunst forstaar;
,,Og I er sikkert alle tre Magister,
,,Propheter, eller, naar jeg ser mig til,
,,Hvis Fanden ikke har dermed sit Spil,
,,Tre Fjerdedel Evangelister.''

      ,,Ja, rigtig nok, men ikke vores Ord:
,,Vi kan en smule mer end netop Fader vor.'' -

      ,,Ja, det har jeg havt Prøve paa, som svier!
,,Jer Spaadom gav mig her et Pokkers Sting.
,,Men gode Herrer! Bier lidt, o bier!
,,Da I dog ved desuden alle Ting,
,,Saa kan I mig vel ogsaa sagtens sige,
,,Naar jeg skal bort herfra til Himmerige?''

      ,,Det er dog ej saa let,'' gjentog de tre,
,,Det koster Hovedbrud; men vi vil se.'' -
Tre Skridt tilbage de sig hummed',
Og toge hver sin Bog af Lommen frem,
Slog Kreds med lærde Fagter, rømmed' dem,
Og endeligen hult og langsomt brummed'
Den første Reglerne for Verbum Lamed-He;
Den anden sang det fine Titemi;
Den tredje tordned ud Accentus Domini.
Vor Jeppe syntes alt at føle ganske bange
En Smule Død omkrybe hist og her
I Kroppen - Midlertid Oraklet færdig er:
,,Vid, Jeppe, paa den Dag, da Hesten trende Gange
,,Paa Vejen sukker, skal du sikkert dø!
,,Giv Agt! Din Hest er Kjød! Dit Kjød er Hø!''
Og borte var de tre. - Forstenet Helten stod,
Som rørt af Lyn; det angestfyldte Blod
Løb løbsk fra Puls til Puls i Stenens Aarer.
Omsider brød hans Angest ud i Ord
Hel philosophiske; saa vidt jeg tror,
Endog en Slags Moral for mange Daarer,
Der ønske sig, at se de Ting, dem forestaa.
Han, kortelig, brød ud som saa:

      ,,O Jeppe! Sand din Kones Spaadom var:
,,Du altid var, og er, og blir en Nar!
,,Jeg Dosmer tænkte, det var godt i Tide,
,,For mangen Aarsags Skyld, at faa sin Død at vide;
,,Nu ser jeg først for sildig, dumme Claus,
,,At tvertimod det er det pære Snaus.
,,Slig Videsyge kommer vist fra Fanden,
,,Det tør jeg bande paa, fra ingen anden
,,End fra den fule Aand, der, som vor Præst har sagt,
,,Fik just Mor Eva derved i sin Magt.
,,Nu fik han ogsaa mig; - o de fordømte Sorte!
,,Ret som Gespenster kom, og stod, og blev de borte -
,,Det hans Apostler var; det mærker jeg desværr'
,,For sildig nu, da jeg forhexet er.
,,Jeg var ej plaget nok, jeg vilde selv mig plage!
,,O! gid jeg var igjen i hine gode Dage;
,,O! gid jeg var igjen i min Uvidenhed!
,,Hvor lykkelig er den, som lidt, som intet ved!
,,Før gik jeg ligefrem; jeg tænkte, Døden kommer,
,,Den kommer vist engang; men hvorfor just i Sommer?
,,Hvorfor i Dag; hvorfor just Klokken halvgaa'n Et?
,,Saa tænkte jeg den Gang, og tænkte meget ret.
,,Sligt ved ej Provsten selv, sligt bør man ikke vide;
,,Den lider lykkelig, som kan med Haabet lide,
,,Og den har altid Haab, som ingen Vished har
,,Om hvad der forestaar, den Sag er soleklar.
,,Hvis slige Ting for os at vide kunde være
,,Til Nytte, havde nok, det tror jeg vist, vor Herre
,,Sagt Præsten det, at han fra Prækestol igjen
,,Os kunde sige smukt: du dør i Dag, min Ven!
,,Nej! det er aldrig godt! Her staar jeg, skjælver bange
,,For, som saa let kan ske, Peer Asen trende Gange
,,Skal sukke - mindste Lyd, det allermindste Muk,
,,I hvor det kommer fra, mig synes som et Suk.
,,At dø dog altid er af alle Ting det sidste,
,,Man gjøre bør. Tilforn, før jeg det forud vidste,
,,Jeg tænkte sommetid, det var en herlig Sag,
,,Naar Qvinden drilled' mig, om Døden kom i Dag;
,,Men den Gang vidste jeg kun, hvad det var at leve,
,,Ej hvad det var at dø. Man begge Dele maa
,,Forsøge, før man ret kan Liv og Død forstaa.
,,At dø vel bittert er, at leve saa som saa;
,,Men mellem Liv og Død, som jeg nu gjør, at sveve,
,,Det er det værste, thi det er at lide
,,Paa engang begge Deles Qval og Qvide!

      I denne Monolog blev Helten ved,
Og midlertid var kommet op at age.
(En lille Parenthes ved denne Lejlighed
Jeg ikke holde kan tilbage:
Det synes nemlig, at en saa enfoldig Mand,
Som hidindtil var Helt os er beskrevet,
Hvis sidste Handling imod sund Forstand
Endogsaa turde synes overdrevet,
Umulig var i Stand at føre sligt et Sprog?
Jeg studsed selv derved i Førstningen; og dog
Er Tingen rigtig. Ventelig har Puffet,
Da han af Træet styrted ned
Saa lykkelig hans Hjerne truffet,
At den forvredne kom igjen i Led.
Man mer end et Eksempel ved
Paa lærde Mænd, som visse Stød i Panden
Har skilt aldeles ved Forstanden;
Og Tosser derimod, som ved et Puf 
Er bleven Professorer i en Ruf. - 
Man med Forklaringen til Takke tage,
Da i en Hast jeg ingen bedre ved).

      Men ulyksaligste blandt alle Jeppes Dage!
Peer Asen gav et Suk. Den kolde Sved
Den vaade Døds Herold, sprang ud af alle Kanter
Paa Helten, hele hans Peripheri
Blev overstænkt med zittrende Demanter.
Dog, tænkte han, velan! Snart blir du fri
For Foged, Herremand, og Qvinde;
Frisk Mod! Kom kun, o Død; din Mand du her skal finde;
Kom med din Le, du lange Rad! kom! hug

      ,,Ja!'' brølte Døden i Peer Asens andet Suk - 
Det var det næste Bud - Nu rokked alt i Sædet
Vor Helt, hans hele Krop, af Angestduggen vædet,
Blev Is; han Krampe, Sting og Hovedpine fik,
Klababbelser, Opstigelser, Kolik,
Koldfeber, Qvalme, Snue, Podagra,
Gigt, Ørepine, Hoste - kort at sige,
Hver Sygdom, som er til, og ej er til tillige
I vor Nosologia danica.
Knap stønnede hans Suk: ,,O! Død, hvor er du haard!''
(Thi det er tungt at dø, hvordan det gaar!)
,,O Død! Ifald du tør, saa spar mig dennesinde!
,,Lad tredie Peer Asens Suk forsvinde!
,,Tag heller, tag, o Død! Med Glæde, tag min Qvinde!''
-	,,Nej!'' tordnede hans blege Majestæt
I tredie Peer Asens Suk. Med et
I det forfærdeligste Bulder
Den hele Verden bort for Heltens Øje ruller;
Han tumled om: ,,Farvel, Peer Asen! Ak! jeg dør!
,,Lev lykkelig, min Hest! Mer lykkelig end før!''
Det var hans sidste Ord,
I det han gled
Af Sadlen gled,
Og neppe laa han paa Guds grønne Jord,
Før Sjælen ham af Kroppen for - 
Hvorhen skal Læseren herefter faa at vide.

      Men først en Parenthes, af det mig egne Slags,
For om den sande Storhed nutildags
Min Mening at fortælle ham i Tide:

      At dø er ingen Kunst. Claus Dumriel
(I Graven hviler alt for længst hans Sjæl),
Som ingen Ting i denne Verden vidste,
Som aad og drak og sov, og paa det sidste
Ej kunde det tilgavns engang,
Han tog sig for, da Tiden blev ham lang,
At redde sin Forstands og Kundskabs Ære:
Og vise Folk saa klart, som to og tre er fem,
De havde skammelig bedraget dem,
Ifald de troede, han ej kunde mere;
Og Manden dør saa pludselig, saa ganske,
At, trods hans allerværste Fjenders Spot,
Hver tilstod, at han døde meget godt.
Kort, uden metaphysisk just at grandske,
Og uden Hjelp af logisk Est quod est,
Man kan bevise, at den største Hest,
Endskjønt for Resten den forstaar ej mindste Smule,
Kan dog paa egen Haand, i Blinde, finde Vej
Til hans kjødløse Højheds Hule.
Men at staa op igjen, det er den store Ting,
Hvorpaa man har kun faa Exempler;
Og de, man har, bær næsten alle Stempler
Af Overtroens Salomonske Ring.
Det er en større Kunst end æde, sove, drikke,
Og blive fler, og blive Støv og Nul:
Og denne Kunst kan Clauser ikke,
Om og de kunde gjøre Guld af Kul.
Hvor stor min Helt ser ud fra denne Side,
Faar Læseren i næste Sang at vide.

I:baggesen2001100306
T:Fjerde Sang
F:En Herremand og Kudsk fremvise sig
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    En Herremand og Kudsk fremvise sig;
                                       Nu Heltens Qval for Alvor først begynder:
                                    I Helvede hans Sjæl befinder sig,
                                       Og Kroppen prygles paa den arme Synder.
                                    Omsider gjør han et saa vældigt Spring,
                                       At Nachtigall det knap vil eftergjøre;
                                    Og mange fler besynderlige Ting,
                                       Som Læseren ret strax vil faa at høre.


      Paa Vejen udstrakt følesløs han laa.
Peer Asen længe stod og paa ham saa;
Men endeligen, da han fandt med Smerte
Sin Husbond ganske død, saa tænkte han:
Hvad nytter, at jeg staar her ved den døde Mand? 
Og gik sin Vej med højtbedrøvet Hjerte.
Dog gik han ikke hjem, han kjendte Birtemor - 
For Resten ved jeg ej, om Syd, om Nord
Han Flugten tog, om Østen eller Vesten?
Jeg ved kun det, at bort løb Hesten.

      I en Karet umiddelbar derpaa
Selvherskeren paa Godset der fremkjører;
Og da han ud af Vindvet saa
Vor Jeppe ligge der, som intet hører,
Han raaber til sin Kudsk: ,,hold! Og gaa hen at se,
,,Hvad det er for et Svin der ligger!'' - 
,,O! det er en fordrukken Tigger,
,,Som vaagner nok, naar vi kjør' nærmere.'' - 
,,Jeg siger: Hold!'' var Herremandens Svar,
,,Hvem ved, om han er død?'' Og ned fløj Kudsken.
En anden havde først forsøgt med Rusken;
Men den Tyran saa mild ej var.
At bruge Pidsken var hans Liv-Metode,
Kun Smæk i Smæk, og intet med det gode:
,,Vaagn op, dit Best!'' - et Smæk - ,,hvor tør du ligge
,,I Vejen for din Herremand, din Stud?''
-	Et Smæk - ,,Jo jeg skal lære dig at drikke,
,,Og ligge her at snorke Rusen ud!''
Saa, under Smæk i Smæk paa arme Jeppe,
Hvis Sjæl var alt et dygtigt Stykke Vej
Fra Jorden, bliver Kudsken ved at skreppe:
,,Vaagn op, vaagn op!'' men Jeppe hører ej.
Med Slag i Slag han uophørlig banker
Den armes næsten møre Krop - 
Men Jeppe ligger der i andre Tanker,
Og giver ikke Tegn til mindste Hop.
Nu vender Kudsken til den tykke Ende,
Mens Herremanden blæser i sit Horn
En Jagt-Marsch; men urokket som tilforn
Vor Helt er død, og vil sig neppe vende.

      Omsider under uafbrudte Slag,
Og Stød i Hornet, han med Suk udbryder:
,,Jeg mærker nok, at det er Dommens Dag;
,,Jeg maa herop! Basunen lyder.''
Skjønt mør af Skrup, hans Krop er ikke sen,
Men rejser sig og staar paa begge Ben:
,,O! Døden den er haard; men Dommen den er værre!
,,Saa bliver jeg da fordømt, jeg arme Mand?
,,O! sig mig, hvem af Eder er vor Herre?
,,Og hvem den fule Aand?'' -
,,Jeg er din Herre,'' svarte Herremanden;
,,Men denne Gang jeg vil tilgive dig,
,,Gaa hjem!'' og derpaa atter han og Fanden
Med Latter bort begave sig.

      Forundret stod min Helt igjen tilbage,
Forundringen brød ud i disse Ord:
,,O! aldrig havde jeg i mine Dage
,,Tænkt mer at komme her paa denne Jord;
,,Men, hvor det gaar, jeg vil dog heller være
,,Her end i Helvede! Det, som jeg saa,
,,Fornam, og hørte, kan mig noksom lære,
,,Det ganske djævelsk være maa.
,,Mig synes end at høre Satan brøle,
,,Dengang jeg vaagned op i Dødens Grav;
,,Mig synes end livagtigen at føle
,,De jammerlige Hug, han der mig gav.
,,Jeg ser endnu hans røde Øjne gløde:
,,Jeg kommer det, desværre! Vel ihu;
,,Thi nær han havde pryglet mig til døde,
,,Min Krop deraf er ganske mør endnu.
,,Jeg knap kan gaa; dog midt i denne Nød
,,er jeg dog glad, at jeg slap fra den Slemme,
,,Især om, som jeg haaber, Qvinden hjemme
,,Imidlertid er død.''

      En Smule var vor Helt fra Viddet før
(Thi den Forstand, ham Puffet havde givet,
Forlod ham i Peer Asens Suk med Livet);
Men denne Hendelse fortumled rent hans fem.
Imidlertid han havde slæbt sig hjem.
Og stod og banked' paa sin gamle Dør.
,,Luk op derinde,'' raabte han: ,,Forbandet!
,,Er alle maaske døde der?
,, I kan jo høre, hvem jeg er!
,,Mig hør dog Hytten til, om intet andet - 
,,Luk op! Jeg ellers rent omkommer her
,,I denne Kuld og Regn; et Par Minuter neppe
,,Jeg kan udholde længer her at staa - 
,,Luk op! Nu ved jeg dog, I høre maa!
,,Jeg er ej Tyv, ej Røver, jeg er Jeppe.
,,Jeg kommer ej som Fjende, men som Ven;
,,Vel er jeg død, men gaar dog ej igjen.
,,Jeg er ej noget Spøgelse, desværre!
,,Jeg aldrig spøget har, det ved vor Herre!''

      Ej Kudskens Pidsk, ej Herremandens Horn
Forskrækkede vor Jeppe saa tilforn,
Som dette Svar af Birtes Mund:
,,Bliv staaende til evig Tid, din Hund!''
Ved denne Lyd hans møre Krop blev stiv,
Han som en Støtte stod foruden Liv,
Den fæle Tanke: End din Qvinde lever!
Mørk som en Tordensky om Sjælen svever:
,,O! ve mig uhelbredelige Nar,
,,Som ikke heller blev i Graven, hvor jeg var!
,,Som ikke drukned mig i en af Helveds Floder!
,,Hvad nytter det, at fly fra Satan til hans Moder?
,,Hvi stod jeg op igjen? Hvi lod jeg Fanden
,,Ej heller slaa mig rent ihjel?
,,Gid Døden vilde nok engang min Sjæl
,,Forsøge, ret at slaa for Panden,
,,Saa skulde jeg ej være saadan Nar
,,At rejse mig igjen, men blive hvor jeg var!
,,Jeg skulde ej staa op, før jeg skinbarlig saa,
,,At Stjernerne faldt ned, og Solen oven paa,
,,Og alle fire Elementer tændte
,,Vor Jord, saa den i begge Ender brændte!
,,Thi hvorfor har min usle Krop
,,Vel nødig, frem for andres, at staa op,
,,Før Tiden kommer? Hvi skal jeg staa tilbage
,,Alene? Sligt kan Fanden ene mage.
,,O! gid Peer Asen var her kun igjen,
,,Og vilde bare tvende Gange sukke!
,,Saa skulde jeg, som sagt nok se paa den,
,,Der kunde Gravens Dør igjen for mig oplukke,
,,Før jeg paa alting saa, det var den sidste Dag;
,,Thi saa, forstaar sig selv, det var en anden Sag.''

      Saa talte Helten, og af alle Kræfter
Gjengjeldte Døren rigelig de Rap,
Han fik af Kudsken, at den arme knap
Sig kom igjen i Aar og Dag derefter;
Thi, sandt at sige, var det halvt hans Hu,
At slaa den rent itu.

      Kjed af til sidst at høre denne Trommen,
Fru Birte velted' endelig sin Krop
Af Sengen, og for Jeppe luked' op,
Som neppe før i Stuen ind var kommen,
Før han med ganske Sjæl og Krop
Sov hen som en, der sove vil til Dommen.

      Gud glæde den Mands Sjæl, ihvem det ogsaa var,
Som Søvnen allerførst opfundet har!
For min Part, han og jeg er meget gode Venner.
Ved hans Medicament, til Maade brugt,
Jeg trodser alle Jordens Avicenner,
Og skaaner baade Pung, og Smag, og Lugt.
Og hvo du er, som sove kan, min Ven!
Skjøn paa din Lykke, og erkjendtlig pris
Den store Mand, hvis Godhed gav dig den,
Da han dig skabte Søvnens Paradis!

      Ja! Søvn! de Vises Sten, modtag min svage Lov!
Din Valmuduft min Sjæl i salig Fryd hendysser!
Naar i din bløde Arm jeg min Zemire kysser,
Jeg bytter knap med Zeus, som styrer Skjæbnens Plov.
Velgørende din Balsam mig helbreder;
Den læger Sjælens Saar, og mild udbreder
Ny Kræfter i den Krop, som nys var Febrens Rov.
Bliv hos mig, til din gamle Broder kommer,
Og vinker mig til i en evig Sommer
At grønnes i Udødeligheds Skov!

      Maaske jeg Søvnen her saa kraftigt lover,
At du, min Læser, allerede sover?
Jeg stopper altsaa. Jeppe sov.
,,Hvor er Peer Asen? hvor er Vognen, Snøter?''
Men Jeppe hører ej et Ord:
,,Hvad? svar mig! hvor er Brændet? hvor?
,,Hvor har du været henne, Kjøter?'' -
Saa blev hun ved i fulde tre Qvarter,
Og endelig sov hen, da hun ej kunde mer.

I:baggesen2001100307
T:Femte Sang
F:Auroras Ankomst gjør en Hoben Vind
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Auroras Ankomst gjør en Hoben Vind,
                                       Som man anstændig nok ej kunde sige
                                    I Linier, som trækkes ud og ind,
                                       Og derfor gjorde dem lidt mere lige.
                                    Men siden gaa de deres skjæve Gang
                                       Og bringe Læseren til Heltens Hytte,
                                    Hvor Birte gjør hans Kjæver Tiden lang
                                       Med en Belejring uden mindste Nytte.



      Af østlige Sovegemak fra dunede Leje nu sprang,
I flagrende Purpur kun hyllet, Gudinden Aurore;
De vaagnende Blomster sig neje, men Fuglenes yndige Sang,
Ledsaget af Ekkoer, hilser den Skjønne med tusinde Chore.
Omstraalet af Glans hun fremiler, og Stjernerne fly - 
Undseligen skjule de sig for den halv kun beslørte Gudinde;
Men Phoebus, i hidsig Galop forfølgende, stræber at finde
Hvad Cephalus fandt - men omsonst; thi nu hun forsvandt i en Sky.
Alene staar Dagens Monark; den i Flammer opluende Krop
Forkynder hans skuffede Plan, og at Solen i Sjælland stod op. 

      Paa Jorden igjen jeg med Læserens Gunst vil nedstige,
Og springe forbi den lovsyngende Skov,
Ej lytte til Lærkernes Dirren og Plovmandens Hov!
Men ile til Hytten, hvor Jeppe saa sødelig sov,
At ingen Klokker i Verden før eller siden
Mer rolig har snorket sin Bas; skjønt til Klokkeres Ros
Jeg tilstaar - og Rosen er virkelig ikke saa liden - 
At Klokker paa Snorke-Oboen er stor Virtuos.

      Mor Birte, som Hader af al Slags Musik,
Fandt ej i vor Jeppes udholdende Toner
Det ringeste smukt. Lig andre huslige Koner,
Med Solen af Seng og i Seng hun bestandigen gik;
Vor Helt havde hidtil havt samme velsignede Skik.
Men alt er foranderligt. En, som er død,
Har andre Manerer, end den som nylig er fød - 
Det indser enhver; men det indsaa Birte dog ikke,
Kun dette begreb hun til Punkt og til Prikke:
At sove som Klokker sig ej for en Bonde kan skikke.

      Hun derfor, efter først en Times Tid
At have rusket Helten hid og did,
Og skreget: ,,Op!'' til hun blev ganske hæs,
Samt smaaskermydslet med hans Næse, Kinder,
Og hvad man ellers paa et Ansigt finder:
Beslutter, Klokken tre Qvarter til Ni,
At løbe Storm imod hans hele Fjæs.

      Til Uheld for vor Jeppes Kjæver,
Spadserte just en Drøm hans Sjæl forbi,
Som stak, man slutter let hvori,
Netop paa samme Tid, som hendes Næver
Løb Storm imod hans Ansigt, Smæk i Smæk - 
Men den fordømte Drøm, som, gid jeg havde her . . .
Tilhvisker ham: ,,O Jeppe! Hold dig kjæk!
,,Hold fast ved dit Princip! Lad dig ej narre mer!
,,Taal nogle Puf; hvis ej, da skjælv for mange fler
,,Af Birte siden!'' - O! Standhaftighed!
O! mer end menneskelig Tapperhed!
Min Helt udholder Stormen; Jeppe strækker
Ej mindste Ben - isteden for Gevær;
Paa ingen Maade Birte ham opvækker:
Haardnakket ligger han og tier qvær.

      Pral ikke mer, Julin, med al din Stoicisme!
Skjul dig, Leonidas, undselig, du gjør vel!
Og Fredrikshald, din Sol, Patriotisme!
Selv Kjøbenhavn! - og Cato - Bagatel!
Du, min Matros, som holder Svenske Skibe
Med dine Tænder der! Og du, Cosak,
Som Ben og Arme-løs hist trækker af din Pibe,
Blandt Lyn, og Brag, og Lig, et sindigt Drag Tobak!
Du, Regner, Regulus, Stærkodder! Jordens Helte,
Fra Lejre stilled' op i Rad til Cambalu,
Hvis Mod ej Himles knuste Hvelving fældte - 
Jeg ser jer ej: jeg ser kun Jeppe nu.

      Beskjemmet Birte maa til sidst ophæve
Belejringen med stor Forlis.
Fem tapre Helte bløde paa hver Næve
Med sønderknuste Hjelme; kappevis
De fly tilbage til det matte Bryst,
Lig Svensken i den Fredrikhaldske Dyst,
Fra den uovervindelige Kjæve.

      Dens Sjæl er tung som Bly, hvis Stil ej flyver
Ved sligt et Syn, saa hurtigt som en Pil,
Op over Himlen et Par Tydske Mil.
For en Fortælling her i simpel jordisk Stil
Om denne Storm jeg ikke gav en Styver.
Min hele Sjæl blir Damp ved saadan Lejlighed,
Min Stil blir i en Snup en Luft-Fregat - 
Lig en Montgolfier jeg sejler blandt Plejader,
Og tager Jorden for min faldne Hat.
Naar Dampen er forbi, jeg atter synker ned. - 
Deslige Digtersving paa rette Plads
Jeg haaber, Læseren mig ikke blot forlader,
Men skjønsom takker for; thi stille staa,
Paa fire krybe, slentre, spanke, gaa,
Ro, sejle, kjøre, svømme, kravle, klyve,
Ja hoppe, dandse, løbe selv - det kan 
Hver anden jordisk Nar; deslige gaar vel an
For simple Mennesker og Fæ - men flyve
Der hører noget mere til,
Det kan ej hver en Gaasefjer, som vil - 
Det er et jordisk ej, det er et himmelsk Spil,
Der blev, med andre skjønne Rariteter,
Kun Fugle forbeholdt, og Guder, og Poeter.

I:baggesen2001100308
T:Sjette Sang
F:Et Billede paa Sejrens stolte Fryd
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Et Billede paa Sejrens stolte Fryd;
                                       Et Sideblik til det, man kalder Lykke;
                                    Et slemt Problem on døde Strubers Lyd;
                                       Af Birtes Oration et lille Stykke;
                                    Lidt mer om Søvn; en lille Monolog - 
                                       Alt det vil den i mit Kapitel finde,
                                    Som skulde gunstig faa den Ting i Sinde,
                                       At læse mer end Titler i min Bog.


      Tre stive Timer nød min Helt med Sjæl og Krop
Den hele Fryd, han pilled af den Tanke:
Nu skal til evig Tid dig ingen Birte banke,
Og ingen Djævel nøde at staa op.
Paa dette søde Haab, fuldkommen lykkelig,
Hans sejerstolte Sjæl sig op til Himlen hæver - 
Han glemmer Kudskens Pidsk, og Konens Næver,
Og føler ej, hvor mør hans Ryg end er,
Det mindste Spor af disses Haandgevær.
Han tror sig ganske død i Gravens Seng at ligge
Saa godt, som ligges kan - og mer han ønsked ikke.
Skjønt alle Sandser sammenklynge sig,
Og hviske til ham: du bedrager dig!
Saa tror han, hvad han tror; desuden Ordsprog sige,
At Sandser ere hel bedragelige.

      Men hvad er Støvets Fryd og jordisk Salighed
I al sin Glands? Din hele Herlighed,
Hvor varig du den tror, min lykkelige Mand!
Er lig den Verden af Krystal, hvis Væsen
Udspringer af chaotisk Sæbe-Vand
Fra Pibehovedet ved Purkens Blæsen.
Selv, naar du favner os i al din Tryllekraft,
Hvad er dit blinde Kys, vildtflyvende Gudinde?
Saa ubestandig som September Maaneds Vinde,
Saa kort som den Moral: Min Læser, stjæl ej Taft! - 
Jeg for din hele Gunst dig ikke gir en Daler,
Med mindre du igjen mig høflig to betaler - 
Du borger Solens Lys; men Sæbe-Solen lig
Du svinder bort, mens man betragter dig!
Et Øjeblik, og al din Flitterglands forgaar,
Og er hvad Qvæders Vers er om en halv Snes Aar.

      Man mærker her, at jeg og Lykken ej er Venner,
Endskjønt jeg virkelig ej ret Personen kender - 
Den sande Grund dertil er Patriotiskhed:
Jeg aldrig komme kan, kort sagt, tilrette med
Et Væsen, hvem, og hvor det ogsaa var,
Som daglig holder brave Folk for Nar;
Og hvem i Verden gjør det mer end Lykken?
Desvær'! Exempler nok man herpaa har.
Enhver for Resten efter eget Tykken
Kan tro den, tro den ej - kun dette ved jeg vist,
At jeg bestandig bliver dens Atheist.
Jeg dog for Spøg engang den ogsaa roste:
Paa Bordet for min Ros, den næste Dag derpaa,
En ukvitteret Skrædderregning laa - 
Og siden den Tid - stop!

                                          En umanerlig Hoste
Var for min Helt, hvad Regningen var mig:
En Vækker af den Fryd, hvori han drømte sig.
Kan man i andet Liv og hoste? Det var Knuden! - 
Ulykkelige Tvivl! ,,Hvem ved, om her sit Spil
,,En Djævel atter har, at, naar jeg ser mig til,
,,Er Død til evig Tid mig maaske rent forbuden?''
Saa stønner hostende min Mand - 
I denne grumme Tvivl hans Sjæl sig hængte:
At der kan hostes i de Dødes Land,
Han ej i Hjerne bringe kan,
Skjønt der var Rum deri for Resten til en Mængde.
Og rigtignok er Tingen problematisk - 
Man ved nok om en Fyr, som, nylig død,
(Historien er ganske sand)
Ej hosted blot saa højt, som hostes kan,
Men det som værre var, sin Næse snød - 
Dog denne samme Fyr, han døde paa dramatisk,
Og sligt var ej, desværre! Faldet her;
Vor Jeppes Tvivl derfor vel havde qvælt enhver.

      Ulykken aldrig er kun en, men to.
Den Ting, at Birte mulig kunde tænke,
At Helten just ej laa i Dødens værste Lænke,
Gjør Hosten endnu mer mal à propos;
Sligt gad han selv ej vide, meget mindre
Han hende gad derom erindre.

      Hvad var at gjøre her? Du, vise Mand,
Hvis Snedighed Homer i Snese Bøger roste,
Giv her et Raad, ifald du kan!
At skjule Hoste gaar umulig an - 
Her standser selv Ulysses - Helten ej.
Han ser den eneste, den rette Vej.
Han fatter en Beslutning: stands, min Pen!
Og spørg, min Aand, om du tør skrive den?
Stands, Læser! Spænd din hele Tænkekraft
Og gjæt den vise Plan, min Jeppes Sjæl har havt!
Saa vid da, hele Jord! at - han blev ved at hoste - 
Med slig Utvungenhed, at Birte hørte det,
Trods Ertegrydens pidskende Rullader
Og Sextendeles Brum i Stegerset.
Og pludselig, i Ertegrydens Takt,
Bevise hendes stormende Tirader
Min Mand til fulde, hvad ham Hosten alt har sagt:
At med hans Død det var ej ganske Fod i Hose.
Dog til hans store Lykke brugte hun,
Til at bevise det, kun denne Gang sin Mund;
Men deraf fløj og Ord med samme Høflighed,
Som en Travat-Komplot af Æols klemte Pose.

      Mit Bryst er ej af Sten, min Sjæl er ikke Staal - 
Med ingen Slags Orkan jeg godt kan søbe Kaal - 
Min Læser elsker jeg; vil derfor ikke byde
Ham noget, som jeg selv ej skjøtter om at nyde;
Og springer derfor løst den Storm forbi,
Som for af Birtes Mund - og Himlen ved hvori;
Thi meget lidt deraf slap ind i Heltens Øre,
Som ej for lutter Lyd det mindste kunde høre.
Pindarisk rullede hun Ord, som Stene ned,
Og hendes Tunge løb, i Stormes Vingeslag,
Med intet mindre end med lette Torden-Fjed.
Man skulde sværge paa, det var den sidste Dag,
Naar Elementerne hinanden faar i Haaret.

      Som Nubiens Løvinde nylig saaret - 
Det vil kun lidt forslaa - som Millioners Brøl
Blandt Myriader vrede Tordners Bragen,
I et vedholdende Lisboisk Jordstøds Knagen,
Samt alle fire Hjørne-Stormes Vrøl,
Med Ekko fra tolv, fjorten Dovre-Fjelde,
Og Drøn af alle Niagarers Vælde:
Ej anderledes lød Mor Birtes Oration.
Men til at male sligt er jeg en stor Kujon.
En anden vilde Lejligheden gribe,
Og klopstocksk svinge sig blandt Orioner op,
Og tænde Gejstens nylig stopte Pibe
Ved Solens egen nøgne Krop,
Og stjæle Takt fra Ring-Planetens Pole,
Og en Diskant fra Miras Stormes Skrig,
Og Bas fra Tordners Brag i fjerne Sole,
For at udtrykke ret guddommelig,
Med alle Konsonanternes Allarm,
I Vers saa lange som min Arm,
Den Solo, Birte spillede for Jeppe.
Men sligt er alt for højt for mig:
Jeg er ej stor Poet - og bliver det neppe;
Min svage Røst er ikke Stentors lig.
Dog, vil min Læser endeligen have
Copien af den Lyd, som for mod Jeppe hen,
Saa læs - ej Milton, Klopstock, Evald - men 
Den usle Miltons, Klopstocks, Evalds Slave!

      Om Lyden altsaa nok. Og Meningen deri,
De Skjeldsord, Øge-Navne, Skoser, Eder,
Den vrimled' af - jeg springer ej forbi,
Men over rent; thi lave Smudsigheder
Saa lidt som svinet Svulst behage mig;
En gaar til Hovedet, og en til Halen,
Jeg Midten ene holder lykkelig
I alle Ting, og frem for alt, i Talen

      Paa Torden følger Pladsregn, og paa den
Omsider Solskin, kjære Ven!
Mor Birtes Bryst blev endeligen mattet;
Hun endte Præknen Klokken Et,
Og Jeppe, som deraf kun lidet havde fattet,
Forlod hun triumferende, men træt. 
Knap var hun borte, før, saa hurtig som en Mus
I Flugten for den nære Kat,
Vor Helt var atter ude af sit Hus, 
Og en, to, tre har Skoven fat.
Der sætter han sig, op til Stubben af en Eg,
Dybt i dens skyggefulde Midte,
Hvis Vagt af Bøge til Dryaders Leg
Forbyder Phoebus selv at titte.
Tre, fire Skridt derfra blandt Blomster rusler ned
Et Kildevæld, og Zephyr hist forfølger
En Sommerfugl paa smaa, men nette Bølger.
Hvem glemmer ej sin Sorg paa et saa yndigt Sted?
De muntre Vindes Dands i Toppens Grene,
Ved glade Fugles Sang - de grønne Skyggers Leg - 
Og Bækkens Raslen mellem spidse Stene
Hendysser Helten sødt ved Roden af hans Eg.

      Sex Timer fly forbi hans Sjæl som Øjeblik;
Han drømmer ej om Død, og Intets gode Dage,
For vaagnet mere tung at føle Livets Plage,
Men nyder al den Ro, en ærlig Mand kan smage,
Og som til Skurken aldrig Adgang fik.

      Søvn, som jeg før har sagt, er, naar og hvor det var,
Paa Brix, og Sofa, med og uden Magen,
I Seng, i Stol, ret brav; men hvor man Træer har
Til Omhæng, Græs til Pude, Duft til Lagen,
Med ubesvært Samvittighed og Mave,
Og ene - Himlens allerbedste Gave.
Ved denne Balsam Heltens hele Krop
Blev lægt igjen; Hamadryader hele
Hans Pande, Næse, Mund med Kys, og Philomele
Omsider med sin Sang ham styrket vaagner op.

      ,,O!'' brød han ud, imens en bøjet Finger
Af Øjet jog, hvad Morpheus havde glemt,
,,Den Søvn var god! Og ved min Side springer
,,Netop et Væld, hvorved jeg ganske nemt
,,Kan slukke Tørsten, jeg opvaagned' til!
,,Nu er jeg glad igjen. Man sige, hvad man vil,
,,Vor Jord er ej saa slem, som somme sige;
,,Paa alting kan vor Herre raade Bod;
,,Om det just ikke altid gaar saa lige,
,,Saa kan en Blind dog se, at Gud er god.''
Og derpaa gik han munter hen til Bækken,
Og øste med sin Hat, og drak,
Og satte sig igjen paa Ege-Stolen,
Og hørte paa Peer Oxes Frøers Qvækken,
Og Nattergalens Sang, og saa paa Solen,
Som gik i Seng; og vedblev med sin Snak:

      ,,Her er saa smukt, saa smukt, at jeg tør sige,
,,Sig intet blidere kan te,
,,Deroppe selv i høje Himmerige - 
,,Og dette har jeg Usle Lov at se!
,,Hør Fuglen slaa! Se Solen hist nedsynke,
,,Ej mer for Herremanden end for mig!
,,Den hele Skov er glad, selv Ormen fryder sig;
,,Og det var Synd, om jeg alene vilde klynke.
,,Hvad mangler mig? Min Tørst er nylig slukt,
,,Jeg hungrer ej, og Søvnen var mig sød;
,,Jeg er jo frisk, og føler ingen Nød,
,,Og, hvor jeg vender mig, er alting smukt.
,,Sandt nok, jeg ved ej hvor det siden gaar,
,,Ej hvor Peer Asen er, se, det er hele Sorgen!
,,Men Gud ske Lov for nu; thi det, som forestaar,
,,Mig kommer ikke ved, han raader for i Morgen!
,,Jeg ved ej selv hvordan, hvorfor, jeg ved ej hvad,
,,Her er saa smukt, saa smukt, og jeg er ganske glad.''

      Saa blev han munter ved. Det Heltens Vane var,
At snakke med sig selv. Den har saa mange Helte.
Man ser deraf, han var ej ganske Nar,
Men kunde raisonnere, naar det gjeldte.

I:baggesen2001100309
T:Syvende Sang
F:Et nyt Spilop, hvoraf man ser med Sorg
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Et nyt Spilop, hvoraf man ser med Sorg
                                       Hvorledes Satan førte sine Snarer
                                    I gammel Tid omkring ved Kallundborg,
                                       Og vikled Helten ind i tusind Farer.
                                    Men Jeppe narrer Fanden dog til sidst,
                                       Og trodser alle Djævlenes Cabaler:
                                    Den gamle Ven, han nylig havde mist,
                                       Aftvinger han med Grimen tyve Daler. 

      Nu var det godt og vel; dog ej altsammen godt;
Thi Fanden, som man ved fast aldrig slumrer,
(Om ikke just han selv, vist en af hans Complot)
Vor Jeppes Fryd igjen endel forplumrer,
Ved netop til det samme Sted at skikke
De trende Sorte, som var Aarsag i
Hans Død, og al hans sære Raseri - 
Hvorfor de og om Morg'nen alle tre
Røg af med Sommerfeldts Geographi,
Og fik der' rene Skrup i Næverne,
Som, sandt at sige, skadte dem slet ikke.

      Min Helt fik ej saa snart et Øje paa dem slængt,
Før han af Hjertens Grund et mægtigt Brøl lod slippe:
,,Hør! I tre Spaamænd, som jeg alle hængt
,,Gad set i disse Træer vippe!
,,Hvor er Peer Asen?'' - 
                                       ,,Kjære Far! Naa, Naa!''
Gjentoge de, ,,vær ikke slet saa kjæk!
,,Med Lempe faar man Æg i Hummelsæk,
,,Og med det Gode kan man alting faa;
,,Peer Asen, siger I! Hvad han?''

                                                 ,,Har Fanden taget.'' - 
,,For meget lidt, saamænd, han sig da har umaget!'' - 
,,Og hvis I ej paa Stand mig siger, hvor han er - 
,,Jeg ved, I kan! Jer Prophesi, desværr',
,,Opfyldtes sidste Gang til Punkt og Prikke,
,,Skjønt, som I ser, i Graven blev jeg ikke.
,,Sligt var ej jeres Skyld; men spaar paa Øjeblikket,
,,Og siger tydelig, hvor jeg kan finde Krikket!'' - 

      ,,Ja tæm jer Vrede lidt, saa vil vi se, vi hitte
,,Den kjære Hest igjen et Steds paa denne Jord;
,,Men I maa give Tid en lille bitte,
,,Og ingen knubbed' Ord!''

     Saa svarte ham de tre. Ved saadan Lejlighed
Det kommer vel tilpas, en smule Græsk at vide: 
Og (Tak ske Goliusses første Side)
Græsk hjalp dem ogsaa her af den Forlegenhed,
Hvori min Helt indvikled' deres Hjerner,
Som, Himlen ved paa hvilken Maade, drog
Saa tydeligt et Svar af denne lille Bog,
Som om det skrevet stod med læselige Stjerner
Paa Firmamentets Median-Papir.
Men Mage til de tre var heller ej i Skolen,
Hvad enten det gik ud paa Læsning, eller Svir - 
Den Anders, som man ved, sin Handske hang paa Solen,
Var en af dem, og netop den,
Som førte Ordet for dem alle tre.
,,Hør,'' sagde han til Jeppe, ,,Kjære Ven!
,,Din Hest er i Behold, saavidt vi se;
,,Og, hvis du Tro til vores Spaadom fæster,
,,Saa vær for Eftertiden uden Sorg!
,,Thi vid: Peer Asen blevet er Borgmester
,,I Kallundborg.'' - 

     Endskjønt nu Jeppe mer, end nogen anden,
Var overtydet om Peer Asens store Pund
Til dit og dat, hvortil en Hest kan bruge Panden,
Og havde loddet tidt hans Visdoms dybe Grund,
Hvorved han ofte fandt, at denne bedste
Blandt alle Heste
Var en firbenet Seneka;
Saa drømte han dog aldrig om,
At han var stærk i Lov og Dom,
I Fas et Nefas, og Politica;
Og derfor blev han helt forundret ved at høre
Peer Asens Spring til Consul-Værdighed - 
Og hvem, min Læser, maa vel ikke studse ved
De store Spring, et Best kan undertiden gjøre?
,,Ej!'' sagde han, ,,Ej! Ej!'' - og intet mer end ,,Ej!''
fik Tungen Stunder til i Tankens Hurlumhej.
,,Per Asen Borgermester! Ej! Ej! Ej!'' - 

      Som Konen i et Hus, naar Nabo-Væggen brænder,
Vims flyver om fra et til andet Sted,
I Røg og Brand-Allarm, og ønsker sexten Hænder,
Og glemmer dem hun har, i hendes Ivrighed,
Og leder efter alt, og efter alting kiger,
Og famler efter alt, og famler altid fejl,
Indtil hun endelig (som Brandens Autor siger)
Faar paa en Alen fat i Stedet for et Spejl:
Saaledes, naar en Ild af tragiske Affecter
Har stukket Hjernens Hus for hin Poet i Brand,
Flyr Sjælen hist og her blandt Hovedets Effecter,
Og griber efter alt, hvorefter gribes kan;
Og naar den længe nok har løbet til og fra
De Tanker, som møblere dens Gemakker,
Saa redder den omsider et Par Ak-ker
Et Dusin O-er og en halv Snes Ha! - 
Saa gaar det hin i hans Tridrams Tirader;
Saa gaar det Hymne-Manden hist og her;
Saa gik det ham, som skrev de skottiske Ballader - 
Og netop saa det gik vor Jeppe her.

      De Sorte mærkte nok, at Manden havde Trang
Til Sporer paa sin Tro, som her stod noget stille,
Saavelsom Tungen. Da de gjerne vilde
Dem begge se, igjen at faa i Gang,
Saa spørge de ham, om han ønsked Audiens
Hos Herr Borgmesteren, saa vilde de ham sige,
Hvad Vej han skulde gaa til sammes Residents?
Hvor langt? paa hvilken Tid? hvorledes? og deslige;
Thi, som Herr Holk<footnote>Hans Holck, se note til Wessels <xref digt="wesselsmaaversc2">.</footnote> har sagt, skal man de Store søge,
Den Vej er værre snart end Vejen ned til Kjøge.

      ,,Ja,'' svarte Helten, ,,skaf mig ham herhid,
,,Hvis ej, saa bring mig hen til ham paa Øjeblikket!
,,Thi Borgermester hid, og Borgermester did,
,,Tilbage vil jeg have Krikket.''

      ,,Maaske,'' gjentoge de, ,,kan det i Aften ske.
,,Tag Fod i Haand, og spild ej mindste Dryp af Tiden!
,,Gaa en Mil ligefrem, og en paa højre siden,
,,Saalænge til I Kallundborg kan se;
,,Men inden Klokken Ti maa I ved Porten være!
,,Giv Vægteren den Pies, vi Eder her forære,
,,Saa viser han jer strax tjenstagtig, hvor
,,Borgmesteren i Byen bor.
,,Farvel! vi maa nu hen i Skoven at studere.'' - 
og borte var de spaadomsfulde Tre.

      Min Læser barer sig med Møje for at le;
Men Helten var fast færdig at krepere.
Af Skræk, Forundring, Ærgrelse, forgik
Ham Vejret i det første Øjeblik.
,,Peer Asen løbet bort! Peer Asen en Borgmester!
,,Nu staar vel ikke længe mer vor Jord!''
og dog til hine Sortes Ord
han mer end til sit Skjønne Tillid fæster.
Han endelig forjager Skræk og Sorg,
Beslutter Skjæbnens Bud at lyde,
Og iler gennem Skov, og Mark, og Gyde,
Med stærke Skridt mod Kallundborg.

      Omsider (for at gjøre Rejsen kort)
Han finder sig, vejledet af en Vægter,
Fuldkommen sund og frisk, om ej ved alle Hægter,
Tæt ved den ærlige Borgmesters Port
(Min Læser vilde gunstigen behage
at huske paa, det var i gamle Dage!)
      Han banker paa. Borgmester kommer op
I bare Skjorten: ,,Hvem er der?'' - ,,Luk op!'' - 
''Hvem er der?'' - ,,jeg!'' - ,,Hvad for en jeg?'' - ,,jeg, Jeppe!'' - 
,,Hvad vil I?'' - ,,Luk mig op!'' - Han lukker op, og neppe
Er Døren aabnet, før i største Hast
Vor Jeppe har hans Hals i Grimen fast:
,,Per Asen! hvor du dig forandret har!
,,Hvor du er dejlig fed og fyldig blevet!
,,Man ser, at du har meget bedre levet
,,End jeg, fra den Tid sidst vi sammen var!
,,Sig, er du virkelig Borgmester her i Gaden?
,,Hvad? eller er det Løgn? Peer Asen! svar!''
- ,,Borgmester er jeg,'' skreg den anden, ,,her i Staden;
,,Men du? er du en Tyv, en Morder, eller Nar?'' - 
- ,,Din Husbond er jeg! kjender du ej mere
,,Din gamle Jeppe? gode Ven!
,,Du saa mig rigtig nok, for nogen Tid, krepere;
,,Men, ser du, jeg stod op igjen.
,,Per Asen! kom! du vil dog ej forlade
,,Din Husbond og din Ven i hans Gjenvordighed?''
Vedblev han, mens den andens Overflade
Frøs fast til Skjorten i den kolde Sved.
,,Kom, kom, Peer Asen! følg mig med det gode!
,,Du aldrig fik af Svøben noget Slag!'' - 
Den anden stille stod, hel underlig tilmode,
Det hver Borgmester blev i slig en kritisk Sag:
,,Min kjære Ven, jeg er vor Bys Borgmester;
,,For Himlens Skyld! hvad har jeg gjort?
,,I maa gaa fejl. Led efter Jere Bæster
,,Et andet Sted, og ikke i min Port!
,,Forklar jer tydelig! Er det en Hest, I søger?! - 
,,Netop,'' igjentog Jeppe, ,,netop dig!'' - 
,,Min kjære Mand! det er for slemt I spøger!
,,Er jeg en Hest?'' - ,,Saa let du ikke slipper mig,''
Ham svarte Jeppe vred i Huen, ,,kjære Peer!
,,Borgmester hid, Borgmester did,
,,Følg med mig, eller tyve Daler her!'' -

     Ledsaget med et dygtigt Ryk i Grimen
Faldt denne Grund saa eftertrykkelig
Paa den uskyldige Borgmester, at paa Timen
Han for sin Modstand kjønt undskyldte sig;
Gik hen til sit Skatol; og for at frelse Livet
Ham tyve Daler talte rigtig til.
,,Godt,'' sagde Jeppe, ,,gaa nu, hvor du vil!
,,Nu har du mig igjen, hvad du mig kosted, givet.''
Saa tog han Grimen af, gav ham et Afskeds Smæk,
Og dermed gik han glad fra sin Borgmester væk.

I:baggesen2001100310
T:Ottende Sang
F:Vor Helt, trods alle sine tyve Daler
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Vor Helt, trods alle sine tyve Daler,
                                       Fra Kallundborg bekymret rejser væk. 
                                    En Djævlehær hans Angest ham afmaler
                                       I Skoven, og han tumler om af Skræk,
                                    Og ligger der til Morgenrødens Komme,
                                       Og rejser sig med den, og gaar sin Vej.
                                    ,,Lyksalig er den Rige!'' sige somme - 
                                       Moralen af Kapitlet siger: ,,Nej.''


      Nu laa ved Konens Bryst i liflig Varme
Hver ærlig Bonde tryg i Søvnens Skjød;
Mens ufordøjet Mad, og Frygt, og Harme
Fra Statsministeren den flygte bød.
Nu gjenlød Skoven af dens Sapphos Elegier;
Nu snorked Klokker Claus sin tordenhøje Bas;
Nu svedte Mads for Rim til Klodens Harmonier,
Og svedte rent omsonst; ulykkelige Mads!
I Stedet for et Rim, kom Creditorer femten
I Tanken (ak! saa gaar det fler, min Ven!
Hvor mangt et herligt Rim fløj bort fra den og den,
Formedelst sliges græsselige Klemten!)
Nu drømte Elskeren sig i sin Elsktes Arm,
Mens hans Rival sig blot ej drømte det - 
Og kort og godt, foruden mer Allarm,
Det Midnat var, og Klokken gik til Et;
Da Jeppe tankefuld, bekymret, bange,
Forvildet i en tyk, uvejsom Skov,
Af Frygt for Skjelmers, Dyrs og Djævles Lyst til Rov,
Forsøgte, svedende, til næste By at lange.
Se! det er Frugten af at være rig!
Hver Daler i hans Pung hans Hjerte tynger,
Hver Daler Skrækkens Arm omkring ham slynger,
Hver Daler ængster ham, en Djævel lig.

      O! Penge! Penge? Raaber alle Mand,
O! hvis man bare havde Penge!
Saa havde man strax Hæder, og Forstand,
Og stod ej mere til at trænge! - 
Det Ønske jeg enhver tilgiver let;
Jeg selv har mangen Gang tilladt mig det
Og tilstaar rigtig nok, at Ære, Vid, Forstand,
Mer end fornøden er, for Penge kjøbes kan.
Men ikke desto mindre, fordi Tingen
Er hel tilgivelig, er den just ikke ret;
Thi, sæt endog du eftergiver ingen
I Rang, Forstand, og Vid, og Mynt; hvad nytter det,
Ifald paa samme Tid din Ligtorn falder paa,
Trods alle disse Ting, om daarligt Vejr at spaa
Med slig en Eftertryk, at du derover glemmer
Alt hvad dit Hoved og din Kiste gjemmer?
Fej Creditorer væk med dine gyldne Koste;
Jag Fjenders hele Hær med Specier paa Flugt;
Forjag hver Piges Høviskhed og Tugt;
Men prøv med alt dit Guld at jage bort en Hoste!
Kjøb Navn af stor og god; kjøb Zeptret over Jorden;
Og send en Montgolfier, at kjøbe Maanen med;
Kjøb Plads i Paradis, naar i anstændig Orden
Du flytter bort engang fra Jordens Herlighed;
Kjøb alle Verdner op; og profiter paa Kjøbet;
Og gjennemtænk, og nyd dit Gulds Almægtighed;
O! men din Rolighed gaar uformærkt i Løbet!
En Verden af Dukater sammenstøbet
Dig kjøber ej en Dags Lyksalighed.
Til Husbehov er alting godt; og Penge
Man allermindst af alt undvære kan;
Men disse blive plagende, saa længe
De ikke netop passe til vor Stand;
Hvad der er over, bort man burde slænge,
Som salig Sæbesyderen Johan.

      Dog fra Johan igjen og til vor Jeppe:
(Jeg kom, som han en smule af min Sti, 
Der let kan ske i Skov og Poesi.)
Nat, Mørke, Skræk og Død omgav min Helt
I Krattet, hvor han gik, saa gyselig og fælt,
Men hvad gør ikke Frygt for tyve Dalers Tab,
Naar den, som ejer dem, er neppe vant til fire;
I slig en Kikkert se vi Dødens spilte Gab,
Hvor vi tilforn saa Livets Grøde spire - 
Da bliver os Konens Skjød, endog ved Lys usikkert;
Og Helten alting saa just gjennem denne Kikkert.

      Hist stod et hvidt Gespenst, saa højt som Frue Spir.
Ja! hvis jeg sagde dobbelt, løj jeg ikke;
Hist gik en hov'dløs Præst med gyselige Blikke,
Og læste hvidt Latin paa sort Papir;
Bag ham gik langsomt frem en hornet Skare
I Kræmmer-Lignelser, som lutter Djævle vare;
Foran en Herremand, saa sort som Kul;
Men i sig selv var det Beelzebul.
Hist kom et rødt Geled af Folk med Hestehov'der,
Hist syntes ham, Mor Birte selv at se,
Men mærkte strax, at det var Fandens Moder,
Som sad og syede paa hans Jordeble.
Nu hist, nu her han ser en blodig Røver
Med Morder-Øxen halvskjult i sin Barm.
Omkring ham brøle Bjørne, Drager, Løver;
Og Snoge, vel saa tykke som hans Arm,
Sig hvislende blandt Basilisker mænge - 
Og alle hyle de med hul Allarm:
,,Kom hid, kom hid, kom hid med dine Penge!''

       Udmale Jeppes Angst, det kan og vil jeg ikke.
Fra skrøbeligste Kant sin Helt at sætte blot,
Imellem os, min Læser, ikke godt
Sig for en Heltedigter monne skikke.
Men gjøre sligt, hvor man det ej har nødigt,
Er alt for stor en Skam og Spot;
Og her er Maleriet overflødigt.
Jeg derfor melder kun med et Par Ord,
Øm over Heltens og min egen Ære:
Han laa saa lang, som en paa hans Statur kan være,
Taalmodig udstrakt paa Guds grønne Jord;
Og da han havde ligget der saa længe,
Til Nat, og Mørk, og Brøl, og Spøgeri,
Og Angesten derover, var forbi,
Saa rejste han sig op, og talte sine Penge,
Fandt dem i Pungen rigtig, en for en,
Og gik sin Vej igjen paa begge sine Ben.

      ,,Saa slap jeg dog fra den besatte Skov,
,,Som vrimlede af lutter Helved-Drenge,
,,Heløret, og med alle mine Penge,
,,Trods deres velbekjendte Lyst til Rov!
,,Nu lystig, Jeppe! hejsa! Frisk tilmode!
,,Hvad skader dig? hvorfor dog skjælver du?
,,Nu kan du jo paa al din Mangel bode!
,,Du kan jo være ubekymret nu!
,,Betænk, du ejer rene tyve Daler!
,,Frisk, Jeppe! syng din gamle Vise! hej!'' - 
Saaledes han sig selv opmuntrende tiltaler;
Men Stemmen slaar ham fejl, og synge kan han ej.
,,Gid jeg nu vidste, hvad jeg skulde gøre
,,Med disse Penge? Hvad der var mig bedst?
,,Maaske, ifald jeg kjøbte mig en Hest,
,,At ride paa til Bys i daarligt Føre? - 
,,Dog nej! hvem ved om, som Peer Asen før,
,,Det ham og kunde gaa, at, før jeg saa mig om,
,,Han fik sig et Borgmesterdom
,,I Nestved eller i Korsør?
,,Nej! jeg vil aldrig mer befatte mig med Heste! -
,,Men, om jeg kjøbte mig en kjøn Karet?
,,Det, tror jeg, var det allerbedste! - 
,,Dog nej! saa blev jeg kun belet;
,,Thi man har næsten aldrig nogen set
,,At kjøre i Kareter uden Heste;
,,Og det desuden alt for meget praler.
,,Jeg tror, jeg kjøber mig en Herregaard? - 
,,Nej, Jeppe, stop! For tyve Daler
,,Man ingen Herregaarde faar. - 
,,Saa er det ogsaa rent forbandet!
,,Kan jeg ej finde da paa noget andet,
,,Som disse Penge kunde bruges til?
,,Thi ligge her i Lommen skal de ikke;
,,Og rent dem slænge bort, jeg ikke heller vil!
,,Men bi kun et Par Øjeblikke - 
,,Tid maa der til!
,,Forhastet Spekulering duer ikke.'' - 

      Saaledes Heltens Tale lød.
Et trofast Næveslag
Fortsættelsen afbrød
Med et God Dag!
Han vender sig, og ser
Bag ved sig to:
Sin Nabo, Jydske Peer,
Og sammes sorte Ko.

      Bemeldte Nabo lumskelig har hørt
Samtalen, Helten med sig selv har ført.
Den samme gode Mand hed ikke Jydske Peer
Omsonst, som snart min Læser siden ser.
Han tænkte, som en ærlig Jyde,
Her kan du nogle Daler snyde;
Og gav sig med vor Helt i Snak
Om Vejret, om den nye Almanak,
Om Præstens Kirsten, Vorby-Bro,
Og frem for alting om sin sorte Ko - 
Kort sagt, til sidst han drejed' om,
Jeg ved ej selv hvordan, det gik og kom,
Og kom og gik,
Saalænge til, før Helten saa sig om,
Han for sin Ko - de tyve Daler fik.

I:baggesen2001100311
T:Niende Sang
F:Man høster ikke altid, hvor man saaede
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Man høster ikke altid, hvor man saaede,
                                       Forfatteren opvarter ydmygst her
                                    Sin fromme Læser med en Pustemaade,
                                       Og ønsker, den maa vel bekomme hver.
                                    Vist ingen, han maa være nok saa klog,
                                       Hvori den Pusten stikker, vil formode - 
                                    Hvem gætter netop paa en Episode,
                                       Som Supplement til Saxos første Bog?

      Jeg ser saa nødig, Læser, at du sover.
Hvordan min Helt kom hjem, hvordan han hilset blev
Af Birtemor, og sligt, jeg derfor ikke skrev,
Men sprang forsigtig over.
Tænk dig et Mellemrum af fire Dage,
Som han nu lykkelig har lagt tilbage,
Og gjæt engang, hvor han befinder sig?
Ifald jeg ej bedrager mig,
Din Gjættekraft saa langt vist neppe naar:
I Kongens Kjøbenhavn paa Gammeltorv han staar.

      Hvorledes kom han der? - Om du saa vil behage,
Saa gaa vi nu saa sagte lidt tilbage!

      Saasnart han fik det før omtalte Nød,
Beslutted han at gjøre det til Kjød,
Og, for det med desmer Profit at sælge,
Vort Kjøbenhavn til Marketsplads at vælge.
Mor Birte græd og alle Bymænd lo;
Men han har engang fast besluttet det.
Besluttet, sat i Værk, er vel for mange to;
Men for en Helt og Galning er det et.
Han trilled derfor ud af Byen med sin Ko,
Som, delt i fire blodige Kapitler
(Dog uden Overskrifter eller Titler);
Laa paa en gammel Hjulbør ganske net.

      Nu kan vi gaa lidt frem igjen,
Om dig saa synes, kjære Ven!

      Han længe stod paa Torvet med sit Læs,
Og raabte: ,,her er Kjød!'' til han blev hæs.
Men ingen Kjøber meldte sig. Omsider
En Slagterhund to Kamerater bød
Venskabelig til Gjæst paa dette Kjød.
(Man mærke her, at i de gamle Tider
Var Dyrene særdeles øved i
Den skjønne Kunst, man kalder Pantomime;
De gode Folk, som Fabler sammenrime,
Forsikrer, Ord endog tidt blandte sig deri.
Ovid endel om denne Tid os melder,
Som mer til Usandsynligheden helder;
Æsopus lar dem præke, hvor det gjælder.
Men det gaar uden Tvivl for vidt;
Jeg holder for, det var kun mimiske Grimaser,
Æsop, Ovid, og fler har taget an for Phraser.
Forud for Dyrene vi dog maa have lidt).

      ,,Det lader til'', lød Heltens Ord til Hunden,
,,Du har særdeles Lyst til Kjødet her;
,,Du blir saa spids i Næsen, lang om Munden!
,,Mig er det lige meget, hvem det er,
,,Som kjøber, kan jeg tro, naar han betaler
,,Mit Kjød med rene sex og tyve Daler.
,,For mindre sælger jeg det ej.
,,Har du saa mange?'' - Hunden svarte: ,,Nej! -
,,Slet ingen?'' - Nej - ,,Ja, du kan faa Credit,
,,Dog, notabene, kun paa fjorten Dage - 
,,Men hvis du ikke saa gjør kandt og qvit,
,,Saasnart jeg kommer her tilbage,
,,Saa tager jeg dig selv med Hale, Sjæl og Krop!
,,Paa disse Vilkaar kan du tage Nødet;
,,Indgaar du dem?'' - Top, sagde Hunden, Top!
Og gav sig strax i Færd med Kjødet,
I Spidsen af de andre, som han bad,
Med al den Artighed, man kan forlange
Paa Torvet, tage Del i dette Maaltid Mad;
Og alle spiste som de kunde bedst.

      ,,Ja! Ja!'' brød Helten ud, ,,byd du kun frit saa mange,
,,Dig synes, paa dit Kjød til Gjæst!
,,Jeg holder mig til dig om Penge.
,,Farvel saa længe!''

      Jeg nu vel ikke længer dølge kan,
At stakkels Manden
En Skrue havde løs i Panden;
Og dog - men nej! som sagt, det gaar ej an,
At redde ham, i Hensigt til Forstanden.

      De fjorten Dage gik; men hvor det gik i dem;
Hvad han sig foretog, da han kom hjem;
Hvordan for Kjødets Salg Mor Birte skjendte;
Kort, alt hvad Helten i de fjorten Dage hendte,
Derom Historien er taus;
Jeg ligesaa. Jeg aldrig lyve gider
Af Angest for at lyve snavs;
Paa Sandhed, ej paa Pegasus jeg rider - 
Jeg tager sjelden fra, og lægger aldrig til.
Min Læser fylde selv det Hul, hvordan han vil.

      Imidlertid det er en gammel Skik,
Som ikke synes mig saa dum:
At give Læseren lidt Pusterum,
Hvor Eventyret Huller fik;
Thi dermed er enhver just ikke tjent,
At tænke paa, hvad der kan være hendt, 
Særdeles Folk, som ingen Tænken lider.
Et saadant Pusterum bestaar som oftest i
En Interims Ansøgning til de ni,
Hvis græske Navne jeg ej nævne gider,
Hvorved man sødeligen slumrer hen,
Og vaagner siden styrket op igjen.
Men mange, for Exempels Skyld, Horaz,
Paastaa den Pustemaade rent er Fjas,
Og raade til at fylde slige Huller
Med Ting, som siges bør, men ikke før er sagt,
Og siden ikke godt foruden hæsligt Bulder
I Eventyret kunde blive bragt.
At læse noget nyt, man ikke kjedes over,
Det er den sande Pusten, kjære Ven!
Jeg den saa regelret just ikke lover;
Men dog, velan! Vi vil forsøge den.

      I gammel Tid var det i visse Maader
Mer tungt end nu, at være kronet Mand
(Med slig jeg mener en, som over Land
Og hvad der er i Landet raader),
Især mig synes en Gjenvordighed,
Som Kongerne var fordum plaged med,
Hvis man skal tro de skjønne Traditioner,
Der os i Livets Vaar tidt gjorde Søvnen sød
Paa Ammens eller Barnepigens Skjød,
At være nok til ej at ønske Kroner:
Den, at Hans Majestæt var sjelden fri
For en og anden himmelyndig Datter,
Der, altid vaad af sort Melankoli,
Paa ingen Maade tørredes ved Latter,
Fordi, forhexet af en Troldmand eller Fe,
Blandt alle mulige Fuldkommenheder,
Hvorefter man omsonst i vore Tider leder,
Hun ene mangled den, at kunne le.

      Kong Dan var netop slig en højtbedrøvet Fader
(Man heraf tydeligen ser,
Historien er ældre, end, den lader;
Saa gaar det ventelig med fler).
Kong Dan var Fader til en Datter,
Saa skjøn, for Resten, som en Datter være kan
Imellem os og Severambenland,
Men som det plat ud ej gik an
For nogen Ridder eller Riddersøn,
Om han var nok saa bold og skjøn,
At bringe til det mindste Skin af Latter.
Hun græd bestandig, hvor hun gik og stod,
Skjøndt Siegwart dengang ej endnu var trykt;
Saa mangen dejlig Prinds af fransk og engelsk Blod
Forgjæves gjorde sig for hendes Skyld forrykt.
Man læste for den grædende Prindsesse
Saa mangen vittig gallisk Petitesse.
Man læste om hver gammel Vis og Nar,
Som Aristophanes og Plautus skildret har.
Jeg tror, man havde paa den kongelige Datter
Forsøgt omsonst mit eget Antidot
Mod Graad: den salig Herr Cervantes Latter,
Hvis og man havde havt hans Don Quixot'
Som rysted selv en Carl den femtes Mave,
Der ikke letteligen kom af lave.
Man havde Visen om Peer Paars,
Som tog en Rejse for fra Kallundborg til Aars,
Og Paarses Sangers syv Bind Skuespil
Og kunnet læst omsonst. Til al Ulykke
Var Wessel dengang heller ikke til;
Det kjære strømpeløse Sørgespil
Maaske dog havde kunnet gjort hans Lykke.

      Omsider, som man let formode kan,
Da rørt af ingen Spøg, af ingen Glæde,
Prindsessen blev bestandig ved at græde,
Flød hele Hoffet hen i bare Vand.
Hvad Kongen saarer, hele Folket saarer;
Hver ærlig Undersaat forgik i Taarer,
Og Glæden flygtet fra det hele Land.
Kort, Danmarks Tilstand var en sand Contrast
Af den nærværende; thi Velstand groede
Om næsten hvert et Hus; men Glædens Himmel brast,
Og Ørkner skabtes der, hvor Paradiser stode,
Da Kongen og Prindsessen græd.
Nu tvertimod, skjøndt hver har sin Fortræd,
Skjøndt Penia man alle Vegne sporer, 
I Spidsen af de grumme Creditorer
At blande Splid i Giftes Kjærlighed,
Og Blod i den udtrælte Bondes Sved - 
Og Streger i mit Vers snart paa hvert andet Sted - 
Man Glæden overalt dog bygge ser
Sit Tempel mellem Skjæbnens Tordenkiler,
Og Bonden, jeg, og hele Landet ler,
Fordi vor elskte Fredrik virksom iler
At bryde Lænker, skabe Mod og Lyst,
Og Frihed i hver flittig Landsmands Bryst,
Og fordi Du, Lovise! smiler.

      Man brugte al sin Vittighed og Kunst,
Og mer end sin, som sagt; men alt omsonst.
Kong Dan til sidst til en Beslutning skrider,
Der klinger underlig i vore Tider:
(Til Gjengjeld mangen, som os synes ligefrem
I vort Aarhudredes oplyste Dage,
De Gamle, hvis man havde budt den dem,
Endnu langt mere havde tordet vrage).
Han lader, kort sagt, gjøre vitterlig:
At den, som blev saa lykkelig,
At liste af hans melankolske Datter
En Latter
Fik til Belønning, hvem han ogsaa var,
(Vel meget! - men hvad skal man sige?)
Prindsessen og det halve Kongerige.

      Den hele Verden gjorde sig til Nar.
Prindsessen og den halve Krone
Stak alle Hjerner overalt i Brand:
Den første ønskte sig hver rørig Mand;
Den sidste ønskte sig hver rørig Kone.
Fra Vest til Øst, fra Syden indtil Norden,
Lød Dag og Nat, og Nat og Dag,
Et samlet Bulder, som en blandet Torden,
Af Pandeslag.
Man efter Indfald allevegne ledte;
Al Jordens smaa og store Hov'der svedte;
Matroser, Prindser, Paver meldte sig - 
Men ingen af dem blev saa lykkelig,
At faa det mindste Smil, end sige Latter
For deres jammerlige Hovedbrud
Af Kongens rent i Sorg nedsjunkne Datter.

      Saaledes saa det nu ved Hoffet ud,
Da Jeppe kom igjen til Staden,
Og traved rundt omkring paa Gaden,
For at faa fat paa den omtalte Hund.

      Nu puster man igjen en liden Stund.

I:baggesen2001100312
T:Tiende Sang
F:Den Læser, som har fulgt mig hidindtil
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Den Læser, som har fulgt mig hidindtil,
                                       Vil, haaber jeg, taalmodigen forsøge,
                                    At følge mig til Enden; altsaa vil
                                       Jeg ikke her Vidtløftigheden øge,
                                    Ved ham at give nøjere Besked
                                       Om hvor det Helten gaar i mit Kapitel.
                                    Tak, Læser, Tak! For din Taalmodighed!
                                       Tak! ogsaa du, som læste kun min Titel! 


      Med Grimen i sin Haand, og Piben i sin Mund,
Fra Torv til Torv, igjennem Gader, Stræder,
Løb Helten hist og her, og ledte om sin Hund
Omsonst paa alle offentlige Steder.
Han mange høje, lange Hunde saa,
Hvoraf den mindste var i gammel gothisk Smag
Saa stor som den, der mødte Fritz ved Haag;<footnote>Cf. Gellerts <xref digt="gellert2001091901">.</footnote>
Nu ser man rigtig nok, som oftest, smaa.
Men Hundene var større paa de Tider
End nu; det saa med alle Danske gaar:
Nationen bliver mindre Aar for Aar,
Jo højere den bygger sine Tage:
Med større Pidske Folket mindre Haar,
Med større Hatte mindre Hov'der faar;
Vor Efterslægt man kan med Grund beklage - 
Endskjønt den Grund har ikke megen Vægt,
Naar man, til Trøst for kjære Efterslægt,
Ser her og der lidt mere dybt i Tingen,
Saa spaar adskilligt os - aldeles ingen.
Men det vil vi nu lade staa!
Som sagt, han mange store Hunde saa,
Kun ej den rette. Creditorisk Sved
Begyndte slemt at fugte ham om Næsen -
Da han blev var et rødt firbenet Væsen
I Vimmelskaftet at spadsere ned.
Fast ingen Ting paa denne Jord
Man kan saa godt igjen erindre sig, og kjende, 
Som Yderdelen af sin Creditor,
Paa hvilken Kant han sig mon vende.
Et Glimt af saadan en i Gadens anden Ende,
Et af hans Støvlehæles Spor,
Kan give ham, Gud ved hvordan, tilkjende.
En Hunds og Debitors Hukommelse er stor;
Og er man baade Hund og Debitor tillige,
Saa mærker man paa Timen, hvad og hvor,
Endog i en Distanz fra Creditor
Saa lang som den, hvori man tryg sit Bæ kan sige.
Saa gik det med vor Slagterhund;
Ned i en Kjælderhals han hurtig smutter,
Sig i en Sæk, der laa, forsigtig putter,
Og lurer der en liden Stund.

      Men Helten, som har set en lodden Knægt,
Og mærket, at han frygtsom, langs med Muren,
Til Kjælderhalsen satte Turen,
Fandt Fyren strax suspekt.
Tys! Her er Ugler, tænkte han, i Mosen;
Og listede sig hen til sammes Tilflugtssted,
Hvor han blev Fyren var at røre sig i Posen:
,,Kom frem, Krabat! Kom frem, ihvo du er!
,,Hvad har du for i Posen der?
,,Kom frem!'' Men Hunden ganske stille laa.
Skrup, tænkte Helten, jeg forsøge maa;
Og satte Tanken strax i Værk med Grimen
Paa Posen, og saa eftertrykkelig,
At Hunden Hovedet stak ud paa Timen;
Hvorpaa vor Sejerherre skyndte sig,
Og fik ham surret fast: ,,Nu har jeg dig!
,,Har du nu Penge?'' - Nej - ,,Ja; saa følg med, Krabat!
,,Du ved Akkorden! Kom, følg med, og bliv Soldat.''
Her Hunden gjorde mange slemme Fagter
Ved denne Tidende. Paa natlig Sti
En Tyv med mindre Skræk betragter
Den hornede Person, som tramper ham forbi,
End Hunden Jeppe, som trods alle Noder,
Trods al hans Gjøen, Springen og Allarm,
Brød sig om ingen kjære Moder,
Men bandt ham fast med Grimen til sin Arm,
Og derpaa trak afsted med Knægten
Til Slottet.

                 Midt paa Holmens Bro
En skjægget Mand af Jakob-Slægten
Sig bukked ydmygst for dem begge to,
Og spurgte Helten: hvor han vilde hen?
Om Hunden der var hans? Og andet mere,
Som jeg ej skjøtter om at repetere;
Og fik af Jeppe det til Svar igjen,
Som man har læst i forrige Kapitler,
Og derfor ikke finder her.

      Den Læser, som er kommen under Vejr
Med mer end netop med de blotte Titler
I vor Historie, vil nok erindre sig
Beslutningen, Kong Dan lod gjøre vitterlig.

      Den velbemeldte Jøde, da han hørte
Vor Helts pudserlige Biographi,
Fik strax Ide paa Fiskeri
I Jeppes Vande, som ham syntes dejlig rørte;
Han tænkte, som en god Israelit,
Profit! Profit! Profit!
Og fik omsider Helten til at gjøre
En edelig Akkord: at naar han kom igjen
Fra Slottet, af Belønningen
Den fjerde Part ham skulde helt tilhøre,
Imod et dejligt Spanskrør, og en Ring
Besat med skjønne Stene rundt omkring.

      Med denne Ring paa Fing'ren, Stok i Haanden,
Og Hund ved Siden, ganske glad i Aanden
Forlod nu Helten Jøden, og gik hen
Til Slottets Port, hvor han, og Hund,
Hver sagde paa sin Vis: god Dag! til Svejtseren.
Den samme gode cerberiske Herre
Var just den eneste blandt Hoffets Folk, desværre,
Som ej var fin og sød og punisk i sin Mund.
(For dem, som ikke ved, hvad Puniskhed vil sige,
Det gjøres vitterlig her in parenthesi,
At med en punisk Mund jeg mener slig,
Hvori man ikke holder Tungen lige).
Han Helten Jeppes og hans Fanges Buk
Gjengjeldte paa en Vis, som ej var nær saa smuk:
Med hævet Stav han skreg i vrede tydske Sprog
Saa stygge Ting, at jeg min danske Bog
Med dem vil ingenlunde plette,
Men Meningen deraf blot oversætte;
Og denne var saaledes ongefær:
,,Væk Oxe, med din Hund! hvor tør du komme her?''

      ,,Nu! Hvi saa bister, kjære Herre,''
Igjentog Helten, ,,hør mig ud!
,,Jeg er ej nogen Stud, desværre!
,,Min Fader gik paa to, min Moder ligesaa,
,,Og til min Dødedag, vil Gud,
,,Skal jeg deri dem ogsaa slægte paa;
,,Jeg stanger ingen Mand; jeg tygger aldrig Drøv;
,,Jeg er en Bonde, fød i Vemmeløv;
,,Mit Navn er Jeppe; denne snu Krabat,
,,Som staar paa fire ved min Side,
,,Har snydt mig, og skal sælges til Soldat;
,,Han synes ikke Standen just at lide;
,,Men Kongen ganske vist vil selv bifalde Dommen:
,,Ham vil jeg tale med, og derfor er jeg kommen.''

      ,,Tys!'' tænkte Svejtseren, ,,jeg lugter Lunten nu - 
,,Du med din Hund vil op til Kongen, siger du?
,,Godt, men den fjerde Part, af hvad dig bydes der,
,,Skal være min; hvis ikke, bliv kun her.''

      Vor Jeppe gav sin Haand og Ed derpaa;
Og Svejtseren lod ham og Hunden gaa.

      De gik af Trapper op, de gik af trende der.
En Kammerjunker (det var den Gang Mode;
Men alt forandres paa vor løjerlige Klode!)
Stod ved Monarkens Dør, og skildred i Gevær.
Med ham kom Jeppe ligervis,
Som før med Svejtseren tilrette;
Og fik Tilladelse for den bevidste Pris
Sex Ben i Forgemakket ind at sætte.

      Der stod han med sin Hund, og saa
Paa Billeder, og Støtter, og deslige,
Som i det Forgemak har kunnet staa,
Men stod der neppe, sandt at sige.

      Omsider blev han af den Skuen kjed,
Og Hunden med.
Den voved' et vov! vov! og han et hem!
Paa hvilken Lyd en Stjernemand sprang frem,
Og spurgte ham: hvorfor, hvorfra han kom?
Hvem han og Hunden var? med hvem han vilde tale?
Til Spørgeskuffen blev omsider tom.
Ham Jeppe ramsed op fra Hoved indtil Hale
Paa sin enfoldige bekjendte Skik,
Som for de andre, hele Levnetsløbet,
Det Læseren har alt af min Fortælling søbet.
Den samme Fordring samme Løfte fik:
For Summens Fjerdepart han og hans Hund
Blev meldt af Ridderen i samme Stund,
Og ind i Riddersalen gik

      Den kongelige Thrones Guld,
Hvorpaa med mørk og majestætisk Mine
De Danskes Styrer sad, - den Erycine,
Som ved hans Side græd, og sorrigfuld
Udbredte Nattens frygtelige Stille
I hele Salen - hist den krumme Rad
Af Fruer, som ved Thronens Fødder sad - 
Og hist en væbnet Helt ved hver en Marmorpille - 
Og overalt den rædsomskjønne Glands,
Som straalede fra alle Kanter -
Især Prindsessens Taarers Diamanter,
Betog vor Jeppe ganske Sind og Sands.

      Han stiv blev staaende paa samme Sted,
Og stirred taus med Gysen tre Minuter
Paa denne Herlighed;
Omsider han dog modigen beslutter,
At faa sin Studsen og sin Standsen endt
Og gjøre, hvad man kalder Compliment.
Med Armene paa Brystet korsvis lagte,
Han i anstændig Høviskhed,
Saa lang Naturen ham frembragte,
Paa Gulvet næsgrus styrter ned.

      Han allerunderdanigst længe laa. - 
Den, som jeg hørte først Historien fortælle,
Var sparsom paa det ceremonielle;
Jeg ligesaa. - 
Hvad Hofmarschallen, eller nogen anden,
Ved denne Lejlighed sig foretog med Manden,
Derom han ej har underrettet mig;
Og jeg, min Læser, har det virkelig
Ej mer med Fanden,
End nogen anden.

      De Mure, som til Evighedens Trods
Semiramis om Babylon opførte - 
Det Taarn, hvis Spids, om ikke Himlen rørte,
Dog havde skullet rørt - den Rhodiske Kolos - 
Palmyra - Thebe-Hecatompylos - 
Det Sprog, hvis Tonefald i Mæonidens Viser
Endnu henriver, smelter, tryller os,
Hvis blotte Ton d'apameibomenos
Har selv for Jyders Ører mere Klang
End Evalds allerbedste Seraph-Sang,
Og Klopstocks Hymners høje Torden-Gang
Og Miltons Himmellyd i tvende Paradiser - 
Methusalems, Stærkodders, Nestors Aar - 
Den Tid fra Skabnings-Dagen til i Gaar - 
Glyceres Dyd, skjønt sytten Vintre lang - 
Den Kjol Herr Orgon fjerde Gang lod vende -
Ja selv - (o! hvad kan holde Tiden Stang!) - 
Herr Jespers Præken sidste Aftensang
Fik Ende.

      Saa gik det og med Jeppes Compliment - 
Og hvad maaske for længst De gerne saa,
Højstærede Herr Recensent!
Saa skal det og ret snart med min Fortælling gaa.

      Paa begge Ben rejst op med Artighed
Vor Helt mod Thronen bukker sig, og taler:
,,Her skuer Deres Velærværdighed
,,Den Karl, der, som De selv nok ved,
,,Mig nylig snød for sex og tyve Daler.
,,Jeg beder, da det er en lang Krabat,
,,Saa frisk og sund som jeg i alle Maader,
,,Han allernaadigst blive maa Soldat,
,,Hvis ikke bliver jeg til evig Tid en Stodder.
,,Mit Navn er ellers Jeppe, kan jeg tro . . . .''
Paa denne Vis vedblev han fast en Time
At sige, hvad jeg har forsøgt at rime. - 

      Prindsessen smilte, smilte mer - og lo.

      Maaske har jeg for al min Flid,
For den fra Fibelbrettet stjaalne Tid,
Hvori jeg maatte mig til et og andet vænne,
Som smager endnu mindre Kjød og Blod:
Gigt, Vaagen, Lysedamp og Nyserod -
Maaske har jeg for hele denne Møje
Aldeles ikke naa't mit Øjemed,
Den Fryd, den kildrende Lyksalighed,
Fra nogen sorgfuld Læserindes Øje
Det mindste Smil at have lokket frem,
End sige nogen Læsers fulde Latter.
Maaske min hele Trøst deri sig indbefatter:
Aldeles ej at have skadet dem.

      Men derfor er det ingen afgjort Sag,
At det gik ligervis med Kongens Datter.
Det netop var vor Eventyrers Fag
At bringe hver, som saa ham blot, til Latter.
Saa du ham selv, du skulde snarlig tro,
Hvad du nu tvivler paa, fordi du ser kun mig,
At hans Fortælling var fuldkommen løjerlig,
Og at Prindsessen, ved at høre samme, lo.

      Som naar ved Solens Straalers Gjennembrud
De sorte Tordenskyer spredte svinde,
Saaledes svandt fra Jordens danske Gud
Den mørke Majestæt ved Glædens lyse Bud
Fra den mildtsmilende Gudinde.
Prindsessen græd - den hele Sal var sort - 
Prindsessen lo - og strax svandt Mørket bort.

      Monarken i sin frelste Datters Arme;
De Glædesraab, som udfor af hans Mund;
De Længe leve Kongen og Prindsessen!
Og Længe leve Kongen og Prindsessen!
Som skokkevis fløj ud fra Hjertens Grund
Fra alle Hoffets Læber denne Stund,
Jeg burde male her med Fynd og Varme;
Men jeg har lovet Enden snart,
Og derfor løbe maa med større Fart.
Desuden, hvad de sagde, ved jeg ikke,
Og det for sildig er til Muser Bud at skikke;
Jeg ene, for at gjøre alting klart,
Mig selv maa hjælpe her, trods Syngen og trods Piben:
Henrykkelsen og Glæden var saa stor,
At den brød ud i Lyd, for overhaands til Ord;
Paa den Maner man slipper bedst af Kniben.

      Kong Dan omsider denne Taushed brød,
,,Begjer,'' saa mildelig hans Tale lød,
,,Begjer, min Søn, begjer alt hvad du vil,
,,Og, indtil Halvedelen af mit Rige,
,,Skal, hvad du beder om, dig høre til!
,,Min Datter bliver det vel ej saa lige?'' - 
Ham svarte Jeppe: ,,Fader! Hør min Bøn:
,,Prindsessen er for mig for yndig og for skjøn,
,,Om ikke for den bedste Kongesøn;
,,Det halve Rige kan jeg ej regjere;
,,Mig selv jeg ikke kan regjere ret - 
,,Det eneste, jeg naadigst vil begjere,
er firehundrede'' . . . . 
                                 ,,Dukater? - Paa et Bret
,,Tidoppelt'' - 
                        ,,Nej! men firehundrede
,,Veltalte Stokkeprygl!'' . . . . 
                                             ,,Saa var dog Manden
,,Ej blot for Spøg, men Alvor fra Forstanden!
,,Velan! du har mit Ord, og følgelig - - Det ske!''
   
      Til dets Udførelse kom alting strax i stand.
Enhver bejamrede den arme Mand;
Kun han alene stod med roligt Blik,
Og endelig brød ud: ,,Jeg lovet har
,,En Jøde Fjerdepart af hvad jeg fik,
,,Hvad det endogsaa var;
,,Den Regning saa jeg gerne qvittet først;
,,Man Jøder aldrig hastig nok betaler;
,,Jeg kjender overalt ej større Qvaler,
,,End Gjeld og Tørst.''

      Flux Jøden Ephraim blev hentet op;
Af Glæde færdig at krepere
Sprang Sjælen rundt i Midten af hans Krop,
Og vidste neppe, hvor den vilde være.
Men hundred Stokkeprygl kan paa min Ære
Slig Springskhed rent fra Grunden af kurere;
Trods Millioner Wai mir! fik han dem
Saa drægtige, som man kan ønske sig,
Imod Kvittering. - Kortelig:
En efter anden hver blev kaldet frem
Af dem, som havde Part i Kapitalen,
Og efter Ordenen fik hver Person
I hele Hoffets Paasyn midt i Salen
Sin rigtige Portion.

      Hans Majestæt, Prindsessen, alle bleve
Fuldkommen morede ved dette Skuespil;
Til Løn for al den Spas blev Jeppe gjort til Greve,
Med Grevskab, Eqvipage, Penge til;
Og, hvad ham endnu mer end dette glædte,
Fik Lov, at skille sig ved Birtemor,
Imod at han en Capital udstædte,
Som hun anstændig kunde leve for.

     Saaledes vendtes om til Velstand Jeppes Nød.
Saa gaar det, Læser! overalt paa Jorden.
Mer herlig Solen smiler efter Torden,
Og Rosen efter Regn fremblomstrer dobbelt rød. 

H1:Emma - Et romantisk Eventyr i fem Sange

I:baggesen200111101
T:O! du, mit Haab, min Fryd, min Sang
TOC:Første Sang
F:O! du, mit Haab, min Fryd, min Sang
N:Bidrag fra Svend Olav Andersen.

O! du, mit Haab, min Fryd, min Sang,
Min Siæls tilbedede Veninde!
Siig, kan min Harpes svage Klang
En Adgang til dit Hierte finde?
Kan Musens stille Harmonie
Dig, Elskte! haabe mildt at røre?
Vil du dens kiælne Sværmerie
Med sympathetisk Vellyst høre?
Kan den opfylde dette Bryst,
Hvor sig min hele Himmel hæver,
Hvorpaa min Tanke henrykt bæver,
Med Tusinddelen af sin Lyst?

Naar ingen Qval min Siæl betynger,
Fordi du smilte til mig ned;
Naar om lyksalig Kærlighed
Jeg, drukken af min Vellyst, synger - 
Og drømmer mig i Glædens Hiem,
Imellem smilende Camener;
Og seer de høitidsfulde Scener,
Og fuld af Ild udmaler dem,
Og i hver yndig Elskerinde
Kun stræber at beskrive Dig,
Naar skiøn, som Kiærligheds Gudinde
Du med dit Smil bestraaler mig - 
Kan du da kiende svagt igien
Et Glimt af dine Yndigheder:
Liig Duggens Blink, naar Solen spreder
Sin Glands paa Blomsterengen hen?
O! vil du se hvert Træk, hver Tanke,
Som sand og skiøn udmærker sig,
Og troe, Camenerne dem sanke,
Som Bier af en Blomst, af Dig;
Og i hver rigtig Tone høre
En Gienlyd af den Harmoni, 
Hvormed du tryller tidt mit Øre
I Glædens egen Melodie,
Og vil du ei med Haan foragte,
Naar Tiden kieder dig engang,
Den ubetydelige Sang,
Dig i sin Ruus min Elskov bragte;
Men venlig skienke Bifalds Smiil
Til Sangerindens svage Toner;
Jeg ei min Løn bortbytte vil
Med alle Digtres Laurbærkroner!

          __________

I hiine ridderlige Dage,
Hvis Eventyrer jeg med Flid
Mig kalder ofte fro tilbage
Fra spæde Barndoms Legetid - 
For mig igien om alt at minde,
Som dengang sødt henrykte mig,
For, medens mine Taarer rinde,
At tænke, jeg var lykkelig!
Da intet tyngede mit Hierte,
Mens stolt jeg paa min Kiephest red;
Og ingen Sorg og ingen Smerte
Paa Kinden lokked Taarer ned,
Da Hvælvingen og Kirkemuren
Var ene Grændser for min Roe,
Mens rundt omkring mig al Naturen
For Resten spøgte, sang og loe - 
Der var engang i Tydsklands Rige
En Keiser, ædel, vis og god,
Som i særdeles mange Krige
Beviste vidt og bredt sit Mod;
Man kaldte ham den Store - Somme
Paastod han kaldtes saa med Ret;
De havde Grund til deres Domme.
Mit Eventyr skal vise det.

Han hersked over mange Lande
Fra Vest til Øst, fra Syd til Nord;
Kort: Fierdeparten af vor Jord
Bestyrede hans ene Pande;
Men i hans hele Herredom,
I alle dettes Slotte, Stæder,
Blandt alle disse Herligheder,
Saae man fra Hamborg indtil Rom,
Hvorhen man ogsaa vilde kige,
Dog ei hans skiønne Datters Lige;
Og den, som eengang hende saae,
Lod Cøln, Paris og Pavens Sæde,
Naar han kunde hende faae,
I Jorden synke ned med Glæde.

Saa, naar i eensom Aftenstund,
Fordybet i sit Hiertes Tanker,
Ved Maaneskin i den stille Lund
Din Elsker, o Seline! vanker,
Og med fortryllet Øie skuer
Den stiernefulde Himmels Pragt,
Mens Hierte, Siæl og Tanke luer
Ved evig Guddoms følte Magt;
Da sukker han: du store Skaber!
Den hele Jord maa være din,
Den hele Himmel glad jeg taber,
Lad kun Seline blive min!

Ved Keiser Carl den Stores Hof
Var tolv Aglaier og Thalier,
Som hver gav overflødigt Stof
Til Hymner og til Elegier.
Hver var uskyldig, hvid og skiøn,
Som Lilien i Blomsterdalen;
Og hver et Mønster for sit Kiøn.
Naar i en Rad i Riddersalen
Man disse tolv Chariter saa,
Man havde skullet sværge paa,
At det en Himmels Stierner vare;
Men ligerviis, som disses Skare
Ved Solens Ankomst ikke sees,
Saa, naar i denne skiønne Kreds
Med Glands, som Øiet neppe taalte,
Prindsessens Yndigheder straalte,
Fordunkledes, forsvandt enhver,
Og hende saa man ene der.

Derfor kom og af Paladiner
En mægtig Hob i Fred og Krig,
Og hver blandt Slottets Euphrosiner
Sin Dulcinea valgte sig.
I Mangel af en Aphrodite
De viseligen dømte saa,
Man nøies maa med en Charite,
Og takke Gud, man den kan faae.

Saa nøisom, ydmyg og beskeden
Haandskriver Eginhart ei var.
Der gives somme Folk herneden,
Som al Olympens Stolthed har.
Vor Eginhart i disse Sager
Af samme Mening var som jeg:
Tag Gratien, hvo saa behager,
Naar Venus selv mig skienkes ei.

Et Aar med stille Suk og Klage
For Eginhart henslæbte sig;
Hver af det næstes lange Dage
Blev meer og meer utaalelig.
Han skuer daglig sin Tilbedte;
Den Gunst han nød af Himmelen;
Men, naar den ikke meer tilstedte,
Hvo takkede vel da for den?

Ei Elskov blot vor Helt besiælte,
Og Pligten var hans Hierte kiær;
Han sine Taarer ensom fældte,
Og sukked aldrig hende nær.
Kun stille Skove saa hans Smerte;
Naar Maanen Skyen giennembrød,
Udøste han sit hele Hierte
I Lundens melankolske Skiød:
,,O! Emma! - Dødelige kaldte
Den Engel, han anraabte saa,
Mens Suk og Taarer Stemmen qvalte - 
,,O! hvis du mine Qvaler saae!
Men ak min Elskovs rene Lue
Skal brænde skiult, useet af dig,
Du mine Smerter ei skal skue,
De giemte skal fortære mig!
O! Emma - Emma!'' svarte Lunden,
og Navnet døde qvalt paa Munden.

Saa gik den jammefulde Tid,
Som han sig ønskte, Himlen blid
Ved Døden vilde snarlig ende.
Thi ak! I Elskende! At brænde,
Og aldrig turde tolke sig!
Ei til sin Elskte turde sige:
Jeg elsker, jeg tilbeder dig - 
Men nærmer hun sig, selv at vige - 
Flye hendes allermindste Blik - 
Flye denne Guddom, hendes Øie
Saa lokkende til Knæfald fik - 
Og ikke turde sig fornøie
Med blot saa meget som man vil,
At skue den tilbedtes Smiil - 
O! siger I, som Elskov kiende,
Kan Dødelige giøre meer?
Han gav titusind Liv for hende,
Og flygter naar han hende seer.

Dog snart er dette Mod forbi.
Den helligste blandt alle Flammer,
Den reneste blier Raserie
I uophørlig trøstløs Jammer.
Naar dog et Blik, et venligt Smiil,
Et Haandtryk stundom vederqvæger,
Man elsker denne søde Piil,
Som ikke saarer blot, men læger.
Men, naar hvert Glimt af Trøst igien,
Som Lynet, ved dets Komme, svinder;
Naar Taarer paa de blege Kinder
Omsonst, usete, tørres hen;
Naar hver Længsel i vort Hierte,
Hver Bøn, hvert Suk umærket døer;
Naar hver Nats Drøm vor bittre Smerte
Meer uudstaaelig voldsom gjør;
Naar, stræbende vor Arm vil slynge
Sig om den Elsktes kiælne Barm,
Naar tæt vi sammen os vil klynge,
Med Bryst mod Bryst i fælles Arm - 
Naar vi med voldsom Ilen stræbe
I Elskovs lykkeligste Stund
At trykke Læbe tæt til Læbe,
Udaande Siælen Mund paa Mund - 
Døe, qvalt i sympathetisk Flamme,
I Saligheder uden Navn - 
Og afbrudt vækkes i det samme
Med - ak! med Puden i vor Favn,
For hele Dagen at begræde
Vor Drøms forsvundne Tryllerie;
Hvo bytted ikke da med Glæde
Et saadant Liv med Apathie?
Hvo ønsked ei, at kunne skienke,
I Skiødet af en venlig Grav
Den Siælens alt for tunge Lænke
Igien til Jorden som den gav?
Blot Aander - Aander maa vi være,
Hvis ei, dog i det mindste Steen,
For intet Jordisk at begiære.

Hans Elskov hellig var og reen;
Men reen, som Dalens Lillie
Paa uberørte Jomfru-Stængel,
Han er dog kun et Menneske,
Og Mennesket er ingen Engel.
Borttag Støvdækket, du os gav,
Igiennem Livet her at bære,
O Gud! Klæd vore Siæle af!
Saa ville vi og Engle være.

Imidlertid Prindsessen var
Og ikke ganske rolig.
Vor Plato siger: Par og Par
Steg Siælene fra Lysets Bolig!
Men skiltes ad paa Livets Bred,
Klædt om som Mand og som Mandinde,
Og have stundom Møie med,
Sig paa vor Jord igien at finde.
Og han har Ret. Hvor underlig 
Seer man ei tidt fra fierne Zoner
Et adskilt Par at samle sig,
Som sammenstemte Vexeltoner?
Hvad andet vel end Sympathie,
Gjør, at de strax hinanden kiende,
At begge for hinanden brænde
Med lige Flammers Harmonie?
I Emmas unge kiælne Hierte
En ukiendt Ild brød langsomt frem,
Hvis Flammer hun uskyldig nærte,
Fordi hun ikke kiendte dem.
Hun Eginhart saa gierne skuer:
Han er saa ydmyg from og god - 
Og mærker ikke selv de Luer,
Som hendes Blikke ham tilstod;
Og, naar hans Øie hendes møder,
Fornemmer hun en bange Lyst,
Som hende til at sukke nøder,
Og hæver høit det kiælne Bryst;
Og, gaaer han, banker hendes Hierte,
Som om det vilde følge med,
Som om den hele Siel begierte, 
At ile til hans Opholdssted;
Og, nærmer han sig, hvilken Glæde
Opfylder atter hendes Bryst!
Som om en Aand fra Lysets Sæde
Til hende steg med al sin Lyst.
Alt hendes hele Hierte brænder,
Og, ak! den Ild ei slukkes let,
Da den Ulykkelige kiender
Ei Flammen, som fortærer det.

Naar hun i Haven ensom vanker
Omkring den blomsterkrandste Dam,
Og taus fordyber sig i Tanker,
Uvidende hun tænker - ham;
Naar hun i Søvnens Arme hviler,
Og synes i sin Phantasie,
At venlig Himlen aabnet smiler,
Er hendes Eginhart deri.
O! vidste du din hele Lykke,
Ulykkelige Eginhart!
Du skyndte dig med Lynets Fart
Din Emma til dit Bryst at trykke.
Men dydig Elskov frygtsom gjør,
Dens Trælle zittrende tilbede;
Vi skiælve for den Elsktes Vrede.
Den elsker ei, som Alting tør.
Saa gik et Aar, saa gik et andet,
Saa gik med sekelsene Fied
Det tredie, hvis Evighed
Hans sidste Kræfter overmanded.
Han samler alt sit Mod engang,
Han Emma ser i Haven ene.
Men denne høitidsfulde Scene
Fortiener for sig selv en Sang.

           __________

I:baggesen200111102
T:Den lyse Dagens Konge gled
TOC:Anden Sang
F:Den lyse Dagens Konge gled
N:Bidrag fra Svend Olav Andersen.

Den lyse Dagens Konge gled
Igiennem gyldne Purpurskyer
Sødt smilende bag Skoven ned.
I hist og her adspredte Byer
Lød Aftenklokkens dunkle Lyd;
Og Nattergalens første Toner
Indbød fra mørke Bøges Kroner
Naturen til en stille Fryd.
Ved Dammens Bred hvor Vestenvinde
Paa Bølgers rullende Krystal
Fra Floras Døttre Kysse stjal,
Sad, skiøn som Kiærligheds Gudinde,
Da nyfødt hun paa Cyprens Bred
Sprang op i al sin Herlighed,
Vor Emma. Smilende Violer
Omringede den spæde Fod;
Og Zephir Bækkens Sølv forlod - 
Og Solen sænked sine Straaler -
Og Sangerinderne fløi ned
Fra Træernes forgyldte Toppe - 
Og Stiernerne brød frem deroppe:
At skue hendes Yndighed.
Som Cynthia høitidelig
Til kiælen Vellyst Siælen vinker,
Endymion! naar efter dig
Hun giennem sølvgraa Skyer blinker
I al sin melankolske Pragt,
Sad hun i lette hvide Dragt,
Som spøgende med Zephir glemte
Den Vagt, hvortil man den bestemte,
Paa Blomsterbænken, hvor en Hær
Af Roser, Liljer og Violer
Henfalmede den Skiønne nær,
Som Stiernerne ved Lunas Straaler.

Med tunge Trin og mørke Blik,
Omspændt af haabløs Elskovs Smerte,
Vor Eginhart i Haven gik,
Hvis stille Fryd hans Kummer nærte:
,,Synk, skiønne Sol! for evig ned
I Vesterhavets fierne Bølger!
Spild ikke meer din Herlighed
Paa mig, som Skræk og Død forfølger!
Skiul, Luna, skiul dit skiønne Smiil
Bag mørke tordensvangre Skyer!
Du, hende liig, min Længsels Ild
Med mordrisk Tryllerie fornyer!
Tie med din søde Melodie,
Du Lundens kiælne Sangerinde!
Tie Zephir! - hele Skabning tie!
Hvert Spor af Lys og Liv forsvinde!
Tag, Ekko, sørgelig igien
De klagelige Suk, du lærte
Af Livets Fiende, Dødens Ven - 
Og skiælv, Natur! som dette Hierte!''

Saa lød den sørgelige Lyd
Af vexelviis afbrudte Klager;
Da pludselig - o! Skræk! - o! Fryd!
Hans Øie Emma hist opdager.
,,Vel!'' - raaber han - ,,det er forbi!
Jeg vil min Dom af hende høre!
Og hendes Stemmes Melodie
Min Dødsdom selv skal liflig gjøre!
Min Qval kan ikke voxe meer!
Og - om endog en ny jeg lærte - 
Mig ingen Qval kan qvæle meer;
Kun eengang brister dette Hierte!

Han nærmer sig - og strax igien
Han, som af Lynet truffen, standser - 
Men Frygten dræbes af hans Sandser,
Og lynsnar iler han derhen - 
Og neppe hendes Blik han møder,
Før han er alt for hendes Fødder!

,,Min Dom, Tilbedede! min Død;
,,Jeg elsker dig! jeg døer! jeg brænder!
O! fik jeg den af dine Hænder,
Hvor blev da Døden selv mig sød!
O! lad mig høre denne Røst,
Som tryller mig, idet den dræber,
Den salige, den sidste Trøst
At høre den af dine Læber!
Straf, dræb mig! men vær ikke vred!
Fordi jeg saae den ædle, høie
Den Glands af Guddom i dit Øie,
Og hele Himlens Salighed,
Fordi jeg voved, dig at kiende,
For dig at leve, lide, brænde,
Og trylles sødt af Guders Lyst
I Drøm om Døden ved dit Bryst!
Jeg saae Naturens Smile døde,
Naar du var mørk, og Himmelen
I al sin lyse Glands igien,
Naar du var blid - det er min Brøde.
Men er det Brøde, dig at skue,
Og i sin Vellyst tabe sig - 
Gud, saa er det og syndig Lue,
At elske og tilbede dig!'' - 
Et Suk, i hvilket Siælen stræbte
Til hendes hen at følge med,
De sidste Ord paa Læben dræbte;
Og Taarer kom i deres Sted,
Og Meningen deraf fuldførte.

Forvirret, bange, rød som Blod,
Prindsessen hele Talen hørte,
Og meget lidt deraf forstod.
Slet skildrer Tungen vore Qvaler:
Et Suk, en Taare bedre taler,
I dem strax Hiertet Mening seer;
Hiin svækker, eller overdriver;
Men disses sande Sprog henriver - 
Af det forstod hun meget meer.

Af ukiendt Ild og Skræk og Glæde
Skialv hele hendes skiønne Krop:
,,Lev, Eginhart! Hold op at græde - 
Jeg ellers græder med - hold op!
Fat Mod! (saa lød fra hendes Læber
'Den søde frygtelige Dom)
,,Er jeg saa skræksom, at jeg dræber,
Endogsaa naar jeg siger: kom! - 
Kom, Eginhart! her ved min Side ,
Og ingenlunde ved min Fod,
Kom lad mig, som Veninde, vide,
Hvad jeg har giort min Ven imod!''

Saa vækkes op til uvant Glæde
En Fange, langt fra Dag slængt hen
I Hulen ene med sin Kiæde,
Udløst af kiække kiendte Ven,
Som Eginhart, af Dødens Slummer
Vakt op af denne søde Lyd,
Forglemte hvert et Spor af Kummer
I tifold salig Himmelfryd.

Tænk du, som kiender Elskovs Smerte,
Som veed, hvad Elskovs Himmel er,
Som har ei Hierne blot, men Hierte,
Dig ind i dette Optrin her!
Siig, ønsked ei din Hevn at knuse,
Beskyttende Naturens Ret,
Den Daare, hvis forvovne Muse
Sig, understod at synge det?

Den fulde Forsmag paa en Himmel
Den Lykkelige henrykt nød,
I alle Salighedens Vrimmel,
Med denne Cypris paa sit Skiød,
Mens Munden paa den Skiønnes Læber
Insuede de Kys, hvori
Cytheres bedste Nectar klæber
Med sødt berusende Magie,
Og, trykket tæt i hendes Arme
Til hendes halvbedækte Bryst,
Hans Hierte, fyldt med Elskovs Varme,
Udvidedes til Guders Lyst,
For ukiendt Vellyst at fornemme,
Naar hendes heftig mod det slog,
Og i sin Glædes Ruus at glemme
Hvert Suk, det før i Smerte drog - 
Til denne Himmels underlige,
Ufattelige, søde Fryd,
For hvilken alle Glæder viger,
Har ingen Harpes Strænge Lyd.

Natur! din Helligdom forlanger,
Som vover at afsløre den!
Som Isis, Taushed af sin Ven;
Til Lethe med den usle Sanger.

           __________


I:baggesen200111103
T:Du doppelt skiøn, fordi din Ild
TOC:Tredje Sang
F:Du doppelt skiøn, fordi din Ild
N:Bidrag fra Svend Olav Andersen.

Du doppelt skiøn, fordi din Ild
Sig gjennem Savnets Mørke maler!
Som, naar bag Skyen Solen daler
Ei længer blindende, men mild;
O! kiæmp dig gjennem Natten hid,
Kom giennem mange mørke Dage
Med al din Salighed tilbage,
Min Barndoms Himmels svundne Tid!
O! Bortjag af mit knuste Bryst
Den Kummer, som dit Tab mig lærte;
Og fyld mit glædetomme Hierte
Med - blot med Mindet af din Lyst!
At Tanken om en Andens Fryd,
Fryd, som mit Hjerte selv ei smager,
Skal ei forvandle Glædens Lyd
Til Sorgs kiedsommelige Klager!

En ny Natur, en anden Jord,
Et fremmed Liv, en doppelt Evne
Til Gud at kiende doppelt stor,
Og Følelser, som Ord ei nævne - 
Et Nok, et Alt som Ingen veed,
Som Elskende kan ene fatte,
Udfolded alle sine Skatte
For Eginhart i - Kiærlighed.

Ved Emmas Arm, ved Emmas Side
Meer straalende han Solen saae
Bag gyldne Purpurskye nedglide
Paa Himlens doppelt skiønne Blaa;
Ved hendes Bryst, ved hendes Fødder,
Var Blomsterleiet doppelt blødt,
Var mere Lye ved Egens Rødder,
Slog Egens Sanger mere sødt;
Og ved et Blik af hendes Øie,
Og ved et Tryk af hendes Haand
Med doppelt sikker Flugt hans Aand
Sig hæved henrykt til den Høie.
Den Bæk, hvori hun speilte sig,
Blev renere ved hendes Blikke;
Den Torn, som kyste hendes Flig,
Om end den stak ham, saared ikke:
De Roser, som paa hendes Bryst
Omplantedes, blev doppelt røde,
Da først de blomstred ham til Lyst,
Naar der de, qvalt i Vellyst, døde.
Hvor han opholdt sig, hun var med,
Og hvor hun gik, han fulgte hende -
Kun svagt adskiller Tid og Sted
To, som i lige Flammer brænde -
Vor Jord dem var en Himmel liig,
Elysium fra Syd til Norden;
Thi begge saa paa hele Jorden
Alene Kiærlighed og sig.

Ja Kiærlighed! Naturens Bliv!
Du evigyndige den samme!
Du var den Ild, hvis lyse Flamme
Antændte Millioner Liv!
Dig var det, som af Intets Øde
Vor Verdens Under kaldte frem!
Dig er det, som igien de Døde
Vil kalde til et bedre Hiem!
Dig er det, som vor Jord tilbeder,
Og elsker, under Navn af Gud,
Hvis Skaberild ei slukkes ud
Af Millioner Evigheder.
O! Held os, at og Støvet fik
En Gnist af din tilbedte Lue!
At i din Helligdom vort Blik,
Opklaret af denne, dig kan skue,
Og spore her ved din Magie,
Hvad Evigheden Engle viser:
Rundt om vort Øre Harmonie,
Rundt om vort Øie Paradiser!

I rolig Vellyst svunde hen
De nydte, deelte, blide Dage;
Hver Nat kom Drøm om Fryd igien;
Hver Dag kom vaagen Lyst tilbage.
Uskyldigheden aldrig veg
Fra deres Side; Lunas Smile
Dem lokkede til deres Eeg - 
Usaared af Cupidos Pile,
De smagte, hvad Fornuft og Dyd
Dem hemmeligen ei forbøde;
Og Ønsket om en større Fryd
Forgifted ikke den de nøde.

Saa var for hine første To
Den Himmel, Kiærlighed dem skabte,
Før Nøisomhedens stille Roe
I graadig Lyst til meer sig tabte:
Saa høres Kilden klar og frie
Fra Vældet sødt og sagte suse,
Før Bække styrte sig deri,
Og lære dem, som Flod, at bruse.
Kort, paa den hele vide Jord,
I alle dens adspredte Steder,
Fra Vest til Øst, fra Syd til Nord,
Hvor Lykken sine Skatte spreder -
Fra der, hvor Overflod een Konst,
At drikke hele Landstrøg, lærer,
Hvor, for at mætte sig omsonst
En Skok af Brødre Hver fortærer,
Til der, hvor nøgne Vildes Flok
I femten Vintre bleve glade
Af det, som paa japanske Fade
Til hiins Souper blev ikke nok - 
Var ingen Viis, var ingen Nar,
Var ingen Sultan, eller Slave,
Trods Klogskabs eller Dumheds Gave,
Saa lykkelig som dette Par.

Men ak! i Glædens Slummer svagt
Til Tidens Flugt vi mærke lægge.
Klædt i en Maidags korte Dragt,
En Sommer sneg sig bort for begge,
Før Synet af dens blege Lig,
Paa de med Snee bestrøede Høie,
Trak Sløret fra det drukne Øie,
Hvis Blik med eet opklarte sig.
Hun saae paa ham, han saae paa hende,
Og begge saae Naturens Død,
Og begge vaagned og udbrød:
Hvor snart fik denne Dag dog Ende!

Hvorhen de vendte sig, var Spor
Af Vintrens Grumhed, Alt var øde,
Hvor før de sødt i Fryd henfløde,
En Gysen nu dem giennemfoer.
Den Lund, hvor under Egens Skygge
De slynged til hinanden sad,
For Vidner, som for Solen, trygge,
Har tabt sit allersidste Blad;
Og alle dens symphonske Fugle
Er flygtede for Stormens Hviin,
Og Hylet af en ensom Ugle
Fra nære truende Ruin.
Den muntre Kilde, som sig snoede
Sødt rislende forbi dem ned,
Er størknet, og kun Tidsler groede,
Hvor før Violer, ved dens Bred.
De lette, flagrende Favoner,
Som spøgte mellem Blomstre her,
Fløi hiem til Sydens fierne Zoner,
At aabne nye Roser der;
Afklædte Høies magre Kroppe
Laae dækkede med Sneens Slør;
Og Ekko tog fra nøgne Toppe
Ei deres Sang igien, som før.
De Vidner til den Fryd, den søde,
Som før dem mødte, hvor de gik,
Var flygted, falmed, eller døde
Ved Vinter-Kongens mørke Blik.

Et ængstligt Glimt af kiælen Smerte
Mens han i Tanker tabte sig
Ved Synet af Naturens Lig
Steg op i Emmas bløde Hierte:
,,Min Eginhart! og om vi nu''
Og ned paa hendes hvide Kinder
En Taare randt - ,,om Alt forsvinder -
,,Min Eginhart! hvad siger du?
Om jeg, om du, o! hvilken Tanke!
Om en af os forsvinder med - 
Gud! midt i vor Lyksalighed
Mit Hierte holder op at banke.''

,,Livsalige! Du maa forjage
Ved Elskovs lyse Vaaben kiæk
De mørke Billeder af Skræk!
Omfavn mig, og de flye tilbage!
Døe kun Natur! døe! (raabte han)
Du savnes ei! Min Emma lever!
Din Kuld, iisvæbnede Tyran!
Ei føles der, hvor hun omsvæver;
Dræb hele Jordens Blomsterhær,
Dens Dronning dog tilbage bliver;
Alt, hvad der segner for dit Sværd,
Sødt hendes Smiil igien opliver.'' - 

,,Ja, flye min Sommer let og snart!''
(Saa lød den Skiønnes blide Stemme)
,,Min Elskov og min Eginhart
Skal lære mig det Tab at glemme;
Thi hvor er Vinter hvor er Død?
Kun der, hvor Eginhart er ikke;
Et evigt Foraar paa hans Skiød
Skal trylle mine kiælne Blikke!''

Saa trøstede sig begge To,
Et uophørlig Nok hinanden,
Men ak! de stode trygt paa Randen
Af Livets alt for bratte Roe.

          __________

I:baggesen200111104
T:Mens Vintrens seirende Tyran
TOC:Fjerde Sang
F:Mens Vintrens seirende Tyran
N:Bidrag fra Svend Olav Andersen.

Mens Vintrens seirende Tyran
Paa Livets blegnende Ruiner
I Field og Skov og Dal og Strand,
Af Nat og Død omgiven, triner,
Henslæbe otte Sekler sig
For Eginhart i otte Dage:
Mismodig blanded han sin Klage
Med Skovens Suk og Stormens Skrig.

Han hører ikke henrykt meer
Sin Emmas vellystfulde Stemme;
Han dette Smiil ei længer seer,
Som lærte ham hver Qval at glemme;
Ei meer han vandrer Haand i Haand
Med hende giennem Paradiser;
Ei meer hans glædesdrukne Aand
I hendes Blik sin Skaber priser.
Hans Lykkes blide Sol gik ned;
Omsonst om Roe hans Hierte leder;
Og fordum nydte Saligheder
Fordopple hans Elendighed.

Langt ude fra de blide Egne
Ved Jorderiges Østerkant
Var kommen paa sin Herres Vegne
En rig og glimrende Gesandt,
For Carl den Hilsen at frembære,
At Keiseren af Grækenland
Sig ønskte broderlig den Ære,
At blive snart hans Datters Mand.

Med natlig Dag i alle Gader,
Med Luft-Comedier af Ild,
Musik og Dands og Maskerader,
Og Jagt, og al Slags Ridderspil
Blev Grækeren af Carl den Store
Ved Hoffet moret keiserlig;
Men slige Ting ei Amor more - 
Han taug, og græd og skiulte sig.

Dog ak, Prinsessen maatte krone
Den hende dyre Herlighed;
Nødt til at holde samme Tone,
Den Skiønne overalt var med;
Thi hvad var Spil og Dands og Fakler,
Al Hoffets Pragt, hvor hun ei var?
Saa lidet som vor Jords Mirakler,
Naar Solen ei dem oplyst har.

Imidlertid vor Elsker lærte
Uheldig Elskovs sidste Qval;
Dybt i hans marterfulde Hierte
Fortvivlelsen sig langsom stial.
Han gaaer en Nat, mens alle sove,
Prindsessens Værelser forbi,
Beslutter alle Ting at vove,
Og iler dristig ind deri.

Han giennem to Gemakker zittrer. -
I Mørket Elskov viser Vei -
Og skiøndt, som Torden, Ekko knittrer,
Hensovne Vagt dog vækkes ei.
Han finder hendes Dør, og vover
Tre Gange kiæk at aabne den,
Og da han frygter for hun sover,
Tre Gange lukker den igien - 
Omsider Elskov Seier vinder,
Og hurtig, som en Vestenvind
Han flyver ind, og Emma finder
I Graad, med Haanden under Kind.

Omsonst den Yndige forsøgte,
Mod Kummeren, som Hoffets Larm
Ei dæmpede, men meer forøgte,
At søge Trøst i Søvnens Arm.
De Taarer hun om Dagen hæmte,
Flød doppelt, naar den var forbi;
Hans Qval hun følte heel, og glemte
Tidt hendes egen Qval deri.
Det lyse Øies Ild forsvinder,
Naar Hiertet ei tør nære den:
Man Roserne paa hendes Kinder
Saa Dag og Nat at falme hen.
Den Munterhed, som hende fulgte
Bestandig før, veg ganske bort;
Og svagt kun Hoffets Blikke dulgte,
Hvad Konst og Tvang kan skiule kort.

Henkastet paa en Sofa, skuer
Vor Eginhart den Skiønne her;
Og skiønt hans Siæl i Længsel luer
Sin vellystfulde Himmel nær,
Uskyldighedens Tryllerier
Dog standse ham - en Støtte liig,
Han staar, og zittrer, seer og tier,
Og i sin Skuen taber sig.

Ved Maanens Smiles blege Skimmer
I lette hvide Nattedragt,
I Graad, som Diamanters Glimmer
Paa Sølv kun efterligne svagt,
Utvungen, løst af Modens Lænker,
Alene med sig selv og Gud,
Saa blid som Lauras Ven sig tænker
Blandt Engle sin forklarte Brud
Saa himmelsk skiøn, som Dødelige,
Det blot at tænke sig formaae,
Som intet Støvets Sprog kan sige,
Den lidende Gudinde laae.
De taareblændte Øine kræve
En Trøst af Himlen i en Bøn;
Og Luna syntes selv at bæve
I disse Speile doppelt skiøn.

,,Her er jeg Emma!'' - i det samme
Henrullede den hele Jord
Bort under ham - paa Lynets Flamme
Han hen i hendes Arme foer - 
Og paa den Elsktes Læber døde
Det neppe heelt udraabte Navn,
Mens begges Siæle sammenfløde
I begges Kys, i fælles Favn.

Snart vaagner de; thi Støvet taaler
Ei længe Salighedens Magt;
Til meer end Glimt af Himlens Straaler
Er Dødeliges Syn for svagt.
De stirrer paa hinanden tause;
,,For evigt skal vi skilles snart'' - 
Omsider bryder Eginhart
Den stille frygtelige Pause:

,,Skal dine Læber hefte sig
Paa nogen Andens end paa mine?
O! hvad er Smerte, hvad er Pine
Mod denne Tanke: miste dig?
,,Før dø min Siæl i Nattens Skiød,
I Millioner Plagers Vrimmel!
Thi hvad er Helved? Hvad er Himmel?
Foruden dig er Alting Død!
Tal, Engel! lad din Tryllestemme
I Trøstens egen Melodie
Med Elskovs egne Toner hæmme
Mit Mismods vilde Raserie!
Siig, Elskte! siig, hvad maa jeg giøre - 
Hvad skal jeg?'' - 
,,Flye, min Ven! o flye!           
O Gud! man kan din Stemme høre - 
Min Ven, min Fryd, mit Alt! o flye!''
,,Og det er fra min Emmas Læber
Den eneste den sidste Trøst?'' - 
,,Ak! Eginhart! din Tvivl mig dræber!
Kom dræb den, Grumme! Ved mit Bryst!
Bliv! - troer du, at din Emma bæver
For sig? Nei kun for dig, min Ven!
Din Fare blot for hende svæver,
Hun, tro mig, føler ene den.
Dæmp denne Rasen, dæmp din Stemme,
Af Ømhed for dig selv og mig!
Kan Eginhart saa ganske glemme
Sin Emma, Kiærlighed, og sig?
Din er jeg! troe mig ingen Keiser
Skal stiæle dig din Eiendom!
Hvi raser du? Gesandten reiser
Tilbage did, hvorfra han kom.'' - 
,,Og bringer? - raabte han - ''Og bringer
Sig selv, og nok en Bagatel,
Din Emmas Nei.'' - 
                              Paa Glædens Vinger
Foer Haabet i vor Elskers Siæl;
Han, en Misdæder liig, sig skammer;
Han tier, seer forvirret ud;
Af Tak hans hele Hierte flammer - 
Som truffen af et Blik fra Gud,
Han styrter ned for hendes Fødder
Og svømmer i en Taareflod,
Og Læben zittrer, brænder, bløder
I hede Kys paa hendes Fod.

Opløftet ømt i hendes Arme,
Han lever op i salig Lyst - 
Al Tvivl og Frygt og Sorg og Harme
Forsvinder snart af begges Bryst:
Det blide Haab i Siælen gyder
Sin Nectars himmelske Magie,
Hver Hindring let derved bortflyder,
Hver Fare druknes dybt deri.

I Haandtryk, Kys, og kiælne Blikke,
Og Favntag, blot af Maanen seet,
De Lykkelige mindes ikke,
At Tiden lyner bort. Med eet
Den barske Morgenstund frembryder - 
Den muntre Hane galer - tys!
Man synes bange, noget lyder - 
Og drukner Angesten i Kys.
Men Emma dog til sidst erindrer,
At Tryghed blot er Elskovs Ven
Mens Kiærlighedens Stierne tindrer,
Og sympathetisk flyer med den.

,,Min Eginhart! mens Alting sover,
Fly, før Forræderen dig seer,
Dit Liv, din Emmas Liv, du vover,
Ved et Minut at tøve meer -
Igiennem Haven, Elskelige;
Du sikker end kan smutte væk!
Lad dette Kys dig mere sige;
Tag dette med! og nu, vær kiæk!'' -

Til Vindvet, Arm i Arm, man iler:
Mildt tause Stierner blinke ned,
Og Cynthia fortrolig smiler
Til deres skiulte Kiærlighed - 
Men Gud! de blegne! - Begge vækkes
Til Helved-Angst, i det de see,
Den hele stille Jord bedækkes
Med Sløret af en falden Snee.

O! midt i deres Glædens Eden!
Nu døe de i hinandens Favn!
Ak! hvad er Salighed herneden?
Nu døe de i hinandens Favn!
Dog nei; - En Morder dem skal rive
Til Pinsler fra hinandens Bryst!
O! hvad vil deres Skiebne blive?
Nu smiler intet Glimt af Trøst - 
De stirrer paa hinanden stille,
Og tause see hinandens Liig;
Og ingen Taarer mere trille - 
Af Angst de neppe føle sig.
O! red dem! red dem! - men forgieves
Er Mulighedens hele Magt;
Et Under her til Redning kræves - 
Det skeer! I Elskende giv Agt!

Mens, Amor liig i Psyches Arme
Vor Elsker marmorstille staaer,
Som livløs, uden Aand og Varme,
Et Lys i Emmas Siæl opgaaer.
En Rose paa hver Kind bebuder
Det høitidsfulde Øieblik,
Hvori en Tanke, værdig Guder,
Den Skiønnes Kiærlighed undfik - 
Et Middel, som, for fiint, at spindes
I Hiernen af en Adams Søn,
Ved Elskov ene kunde findes
Af Mønstret for det smukke Kiøn.

,,Endnu min Ven! trods Skiebnens Vrede,''
Saa taler hun, ,,er Alt ei tabt;
Endnu et Middel er tilrede,
Som Kiærlighed os blidt har skabt.
Fat Mod! din Emma dig skal bære
Tilbage giennem Sneen tryg -
Min Elskov styrke skal min Ryg,
Og let skal denne Byrde være!
Snart bringer jeg dig sikker hen
Til Muren hist ved Havens Ende;
Du let dig svinger over den -
Og mine Spor man kun vil kiende.''

,,Mit Liv! mit Alt! min Lyst! min Brud!''
Er Alt, hvad han formaar at stamme -
Mens, hævet af sin Elskovs Flamme,
Let, som en Engel, hun foer ud
Af Vindvet. Vips! paa hvide Dynge
Hun neden under færdig staaer:
,,Min Eginhart mig ei kan tynge!''
Og rask afsted hun med ham gaar - 
Og under elskte Byrde glemmer
Dens Virkning i hvert kiælent Lem;
Og sine Suk udmattet hæmmer,
At han skal ikke høre dem.

Mon Sang afbilder denne Scene?
Nei, stands! og giør ei meer! men see!
Thi den fortryllende Camene
Kan intet andet her end - see.

Med doppelt Reenhed Sneen skimrer
Ved Lunas doppelt klare Smiil;
Den lyse Himmelbue glimrer
Med usædvanlig Æther-Ild;
Meer tindrende hver Stierne blinker;
Og mellem idelige Lyn
Den ene Sol den anden vinker,
At see paa dette skiønne Syn.

Snart Kiærligheds Heltinde bringer
Sin Ven til Havens Ende hen;
Han over Muren frelst sig svinger,
Og glad hun flyer hiem igien.

          __________

I:baggesen200111105
T:Som Vandreren der mat af Sved
TOC:Femte Sang
F:Som Vandreren der mat af Sved
N:Bidrag fra Svend Olav Andersen.

Som Vandreren der mat af Sved
Op over Alpetoppe higer,
Troer, hvert et Bierg, hans Fod bestiger
Ham volder sidste Farlighed;
Men ei saa snart har vundet op
Paa Spidsen, før hans Blik opleder
Ham voldte sidste Farlighed;
Paa Veien til det næstes Top - 
Saa stønne Dødelige frem
Igiennem Livets Modgangs Hære,
Og troe den sidste der at være,
Hvor blot en større møder dem.
Mistænk den blinde Lykkes Smile
Thi tæt ved Rosen Tornen er,
Og Modgangs Storm, o Ven! er nær,
Naar Livets Bølger tause hvile.

Nu slumre trygt de glade To;
De drømme sig i Glædens Tempe,
Ved Vagt af Kiærlighedens Kiæmpe
I sikker Fred, og salig Roe.
O! lad dem slumre! bange Muse,
Og væk dem ei! alt hører du
Orkanen over dem at bruse -
O Skræk! - væk dem ei endnu!

I denne høitidsfulde Nat,
Hvori sin Seier Amor kronte;
Hvis hele Herlighed kun mat
Den svage Skiald bestyrtet tonte - 
Mens alt i Søvnens Arme laae,
Og Elskov, han og hun alene
I denne hemmelige Scene
Nærværende sig selv kun saae - 
Formaaede Carls uhyre Magt
Ham ei paa Søvnens Silkevinge
Den søde Rolighed at bringe,
Som vaagen Fryd opveier svagt.
Var det en Finger fra det Høie?
Var det naturlig Sympathie?
Nok - Emmas Fader intet Øie
Den hele Nat fik lukket i.

Han stod omsider op, og ilte
Til Vindvet, aabned det, og saae,
Mens Maanen ned i Sneen smilte,
Miraklerne paa Himlens Blaae;
Og tænkte: Carl! hvor er du lille!
Og raabte: Gud hvor er du stor!
Slog Øiet ned i Natten Stille
Og saa Miraklet paa vor Jord.

Han saa en lille hvid Figur
En Mand igiennem Haven bære
Ud fra Prindsessens Jomfrubuur - 
O Himmel! hvad mon dette være?
Med Graadighed han stirred atter,
Og fik til sidst bestyrtst at see
Sin Skriver giennem Havens Snee
Bortbaaren af hans skiønne Datter.

Som rørt af Torden stod han der - 
Forundring, Kummer, Skræk og Vrede
Betog hans Siæl; og meget nær
I Raseriets vilde Hede
Han havde raabt. Men endelig
Fik Hiernen over Hiertet Seier;
Han rolig atter lægger sig,
Og søvnløs Sagen overveier:
,,Min Datter Emma? - Eginhart? - 
Min Skriver? Og min egen Datter? - 
Jeg Sagens Sammenhæng nu fatter - 
Og dømmes maa de, dømmes snart!''

Den næste Dag det hele Raad
Af Bispe, Munke, Capellaner,
Som aarlig sov, og drak, og aad,
Og Helvedstraffede Profaner,
Holdt Morgen-, Middag-, Aften-Bøn,
Opbrændte gamle kloge Qvinder,
Omvendte Gøttriks Svigersøn
Og andre Christendommens Fiender -
Det hele hellige Senat
Blev sammenkaldt, og, som det sømmer,
Andægtig rundt om Bordet sat -
(Gud naade dem, som Andagt dømmer!)

I Midten Carl den store sad,
Som Zeus iblandt Olympens Guder:
En vigtig Sag den hele Rad
Et Vink af Keiseren bebuder;
Han taler: ,,Hører mig, I Mænd!
I Bispe! Munke! Capellaner!
Som give Christne Himmelen
Og give Helvede Profaner!
Et Syn i Nat jeg skuet har,
Et Optrin sælsomt uden Mage:
En Jomfru paa sin Ryg bortbar
En Mand fra sit Gemak tilbage.''

Det hele Raad slog Øine ned
Ved dette Malerie - mens Somme
Bad alt om Himlens Straffedomme
For slig en Synd - og Carl blev ved:

,,Hun gik, nedtynget, dog saa snart,
som om hun gik med Spøg og Latter - 
og denne Mand var - Eginhart,
og denne Jomfru var - min Datter.
Hvad dømmer Kirkens Lov herom?
Hvor dyb er Vunden i min Ære?
Hvad, og hvor stor bør Straffen være?
Carl byder - Siger Eders Dom!

O! havde svage Digters Siæl
Lidt af den Evne her, som talte
Naturens Sprog i hvad du malte,
Guddommelige Rafael!
O! kunde jeg tilstiæle mig
Blot nogle Penselstrøg af hine,
Hvis Sandhed, Udtryk, egne Mine
Forraade, store Digter, dig!
Jeg skulde her en Gruppe male,
Hvis rædselsfulde Hellighed,
Skiøndt taus, dog mere skulde tale
End Svada selv at sige veed.

Electrisk foer en stille Gysen
Fra Skiæg til Skiæg i Raden om,
Andægtig Skræk, og hellig Frysen
I alle deres Hierter kom.

Skiøndt de med Fagter Dommen fælde,
Med Øieløften, Haandslag, Suk,
Saa tydelig, at intet Muk
Dens Strenghed nødig har at melde,
Dog Keiseren dem atter bød,
Med høien Røst afsige samme - 
Een raabte: Sværd, en Anden: Flamme,
Og Hver - og Alle raabte - Død!
Og foldede, som det sig sømmer,
De fromme Hænder, med et Suk
Mod Himlen, og mod Carl et Buk.
(Gud trøste dem, som Andagt dømmer!)

,,Godt!'' raabte Carl, ,,man bringe frem
Dem begge, deres Dom at høre!'' - 

Afsted gaar Vagten efter dem,
Og følesløse dem indføre.

Som tvende Marmorstøtter staae
De blege ved hinandens Side,
Og vente begge tause paa
Den Dødsstraf, som de snart skal lide;
Og stirre frem - og møde Død
I næste Nu med faste Blikke,
Som sige sig: o! den er sød!
Thi den adskiller os dog ikke.

Carl stille staaer, og seer derpaa - 
Og ned paa Kejserkongens Kinder
En Fader-Taarer langsom rinder - 
Han nærmer sig og taler saa:
,,Du længe tro har ivrig tient
En Mand, min Eginhart, som skiønner
Paa Dyd og Flid, og begge lønner;
Min Datter og har begge kiendt!
Vi begge her os nu forene
For med en Hertugs Værdighed,
Og Stat, og Hertuginde med,
Dig til Belønning at forlene.
Og Du - her tog han hendes Haand,
Og lagde den i hans - og sagde:
,,O! du, som Elskovs kiælne Baand
Et Offer som Heltinden bragte!
Modtag den Mand, du nylig bar
Saa rask paa dine Skuldre spæde;
Og tænk dig, Emma, tidt med Glæde,
At han din Faders Gave var!'' - 

Hvo maler Glædens store Scene?
Hvo har til stumme Udtryk Lyd?
Hvor er den himmelske Camene,
Som tolker navnløs salig Fryd?
Mens pludselig vakt op til Livet
De styrte for hans Fødder nu - 
Nei! - male sligt blev Ingen givet!
Natur! det maler ene du!

Med Luft-Comedier af Ild,
Med natlig Dag i alle Gader,
Musik og Dands, og Maskerader,
Og tusinde Slags Ridderspil - 
Med al den Vælde, Glimmer, Pragt,
Den halve Jords Monark kan give,
Og ingen Muse vil beskrive,
Blev Bryllupsfesten nu fuldbragt. - 
Og Eginhart og Emma leved
I Lykkens Skiød, i Glædens Slum,
Til begges Siæle sammensvæved
Fra Jorden til Elysium.

          __________

H1:	  

I:baggesen20011110100
T:Min søde Jomfrue Oxenbøll
F:Min søde Jomfrue Oxenbøll!
N:1778. Manuskript i NkS 2632, 4°, Kgl. Bibl. - Første gang trykt i L. L. Albertsen, <i>Immanuel,</i> 1991, p.27.
N:Bidrag fra Sven Sørensen
N:Kilde er Albertsen, Leif Ludwig: <I>Immanuel. En bog om Jens Baggesen</I>, 1991

Min søde Jomfrue Oxenbøll!
Jeg holder for, at gammelt Øl
Og Viin og Punsch og selv Conjak
Er ingen Ting imod Tobak
Til at oplive Sind og Siel
Naar Siel og Sind er ikke vel.
Og derfor Millioner Tak
For den mig skiænkede Tobak!
Men O! men vee! men ei! men Ak!
Den opbrugt er, og uden Trøst
Min Næse blev ved sidste Høst -
Ak! at De vilde nok en Bitte
I Deres Moders Daase hitte
Og - var det blot en Priis, med den
I Aften lindre

Baggesen!

Jeg nok engang bekom Tobak,
Og altsaa Billioner Tak!


I:baggesen20011110101
T:Kyssene
U:Til Palmine
F:Giv mig, Palmine! tusind Kys, og atter
Q:kilde
N:<i>Poetiske Skrifter</i>, ed. A. Arlaud, 1889-1903, IV, p. 82-83. Under navnet Palmine besynger Baggesen sin første hustru, Sophie Haller.
N:Bidrag fra Sven Sørensen
N:Kilde er Albertsen, Leif Ludwig: <I>Immanuel. En bog om Jens Baggesen</I>, 1991

Giv mig, Palmine! tusind Kys, og atter
Ti Tusind, og saa tusind nok igien;
Derpaa ti Tusind under Spøg og Latter,
Et Tusind paa ti Tusind stedse hen!

Naar vi paa denne Viis hinanden have
Tre, fire Millioner Gange kyst,
Vi kunne det saa snildeligen lave,
At Ondskab taber rent sin Tællelyst.

Om ingen skal til andre kunne sige,
Som ved den simple Maade mueligt var:
Saa mange Gange kyste han sin Pige;
Saa mange Gange hun ham kysset har.


I:baggesen2001121501
T:Brevlængselen.
F:Den nysbortløbne stolte Baggehund -
U:Til Fru Pram.
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

                          Trolleborg.
Den nysbortløbne stolte Baggehund -
Som hver en anden Titel kan undvære,
Som evig intet Navn vil bære,
Fra den velsignte Hyrdestund,
Hvori det første Kys af Deres Mund
Belønnede hans Troskab - som desuden
Ei skammer sig ved et i Grunden ædelt Navn,
Fordi det er gemeent i Kiøbenhavn,
Hvor Hund erindrer blot om Bieffen og om Tuden,
Og hvor man synes reent at have glemt,
At intet er paa Jorden saa fornemt
(Endog i Ridderstiernevrimlen)
Som Stiernehunden Sirius paa Himlen -
Den derfor deraf sit Navn, med doppelt Grund,
Som sagt, alvorlig stolte Baggehund
Er lykkeligen svømmet over Søen
Fra Herthedalen hid til Odinsøen,
Og i Behold, og frisk og sund.
Men den, som kiender lidt til Verdsens Sager,
Begriber let,
At det i dette Liv, som har saa mange Plager,
Er ikke nok med det.

Ak! alt for elskede Mama!
De stikker fem og tyve Mil herfra:
Og jeg - desværre, det er ligefrem,
Jeg stikker fem og tyve Mil fra Dem -
See! det er Ormen, som mit Hierte nager!
Og Himlen veed, at Kummer over sligt
Er fem og tyve Gange værr' end Gigt.
Men - Laas for Munden! Snak om, hvad jeg lider,
Bekymrer Dem, og lindrer ikke mig -
Taal! hedder Symbolet i vore Tider,
Symbolet vil jeg sige - 
                                  Virkelig!
Jeg taaler meer, end nogen skulde troe,
Der kunde taales af en Hund, som gaaer paa to:
Og dog jeg piber ei det mindste, som De seer -
Nu meer!
Jeg kom til Trolleborg i Gaar ved Aften,
Hvor alt i Dag fortryller mig,
Og hvor jeg leve gad evindelig -
Men ak! i dette fyenske Himmerig
Jeg bliver blot til Ugens sidste Dag;
Dyp derfor snart en Fiær af Gaasens Bag
I sorte Galdebærresaften,
Og mal dermed paa Fladbrød af Kattun
En Meening eller to, saa blød som Duun:
Den Pude nemlig, De mig loved,
Hvorpaa min Siæl kan lægge matte Hoved -
At De kan tage paa, hvad hermed jeg forstaaer:
Skriv mig et lille Brev saasnart som Posten gaaer!

O! lad et saadant komme mig tilhænde,
Før min Lyksalighed er her tilende;
At det maa lindre lidt min Sorg
Ved at forlade Brahetrolleborg,
For at begive mig til Verdens Ende
(Saa kalder jeg med Grund, i sand poetisk Stil,
Kiel,
Hvor neppe tvende
Barbarer mine danske Viser kiende),
Skriv! Jeg besværger Dem, skriv snart! o skriv!
At, vant paa Trolleborg til Guders Næring,
Jeg underveis skal ei forgaae af Tæring.
Det sikkert koster mig mit Liv.
Jeg i det mindste gaaer aldeles fra Forstanden,
Hvis i det Øieblik, jeg gaaer herfra,
Jeg ikke, ved et Brev fra min Mama,
Med Nektar bytte kan Ambrosia,
Og flyttes af en Himmel i en anden.

I:baggesen2001121512
T:Collerette
U:Til Fru Pram
U:(I et chinesisk Halstørklædes Navn.)
F:Tilgiv mig, uforglemmelige Frue!
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

                                    Kiøbenhavn.
Tilgiv mig, uforglemmelige Frue!
At jeg, som nys har lært en smule dansk,
I Deres Vens, mit nye Herskabs Stue,
Og ei forstaaer det mindste tydsk og fransk,
Men blot mit Modersmaal, chinesisk Pladder,
Der klinger, og især i Poesie,
Fast værre selv end Poppenæbbets Jadder
(Hvorfor os Himmelen herefter frie!)
Paa Logen Nummer tretten eller fiorten -
Tilgiv, at her jeg ydmygst kommer frem
Fra Linningen af Pastor Fido-Skiorten
Med et Par Linier til Dem.


Erindrer De, jeg Lykkelige nød
Det Held, Dem ikke lidet at behage?
Hvad større Fryd kan Himlens Yndling smage!
Erindrer De, jeg laae paa Deres Skiød?
Erindrer De, hvor tidt jeg blev af Dem lagt sammen,
Og svøbt om Deres skiønne Hals saa tæt,
Hvor jeg i tusind Kys mig aldrig kyste mæt?
O jeg, og Deres Ven erindrer det
Fra nu og indtil Evigheden, Amen.

Fem tusind Mile har jeg reist omkring -
For Dem at see, for Dem at kiende,
En Reise fra vor Klodes anden Ende
Er blot et Spring,
Og, som min Herre siger, ingen Ting -
Men fra den Stund jeg kom fra China hid,
Jeg aldrig har nydt Lige til den Lyst,
Jeg nød om Deres Hals, ved Deres Bryst,
I den uglemmelige søde Tid,
Jeg kappedes med Søster Palantine,
Som Fido kalder Charis-Hermeline,
Om næste Pladsen ved den Throne, hvor
Cytheres hele skiønne Følge boer.
Tidt sagde jeg: Du slemme Palantin,
Du sidder der saa tidt, gaae lidt til Side!
Jeg skiønner meer derpaa, det kan du vide;
Lad hele Pladsen være min!
Men Charis-Hermeline sagde Nei -
Mon nogen Charis gaaer fra Dem sin Vei?

O vidste De, hvor høit fra denne Time
Min Herre, Deres Sanger, ynder mig!
Han siger, jeg har giort ham glad og rig,
At jeg ham er en himmelsk Engel lig,
Og at han Viser vil herefter rime,
Som alle sammen skal gaae ud paa mig.
Maaskee de Viser ikke meget due;
Men det beviser dog alligevel,
At inderligen, som sin egen Siæl,
Han elsker Dem, tilbedelige Frue!

Saasnart han ei var kommet hiem,
Før han mig fik af Halsen løst herfrem,
Hvor De mig kiærlig havde selv omvundet
Og dermed nok engang hans Hierte til Dem bundet.
Hvor kyste han mig! Eene Deres Haand
Han kysse kan med mere heftig Varme!
Han lagde mig paa begge sine Arme,
Og raabte: ,,Byd mig Titler, Stierner, Baand,
,,Ja Sundhed selv, og Munterhed, og Aand;
,,Jeg dig, min Rigdom, derfor ei bortbytter,
,,Du være skal min Læge, min Beskytter,
,,Mod Sygdom, Uheld, og Melankolie,
,,Du Fremtids-Musen for min Poesi - ,,
Og andet sligt, som jeg ei meer kan huse,
Og som jeg, stakkels Tørklæd, ei forstod -
Men, dyrebare Frue! Vær saa god,
Og sig mig, hvad det er at være Muse?

Endnu engang, tilgiv min slette Stil,
Og læs min Sladren ei med haanligt Smil!
Om Vers og Rim er ikke meget nette,
De saadant venligen tilgive maa
En lille, tosset, ulært silkegraa,
Rødstribet, ung chinesisk

                          Collerette. 

I:baggesen2001121503
T:Døden og Doctoren
U:eller den sorte Pest
F:Engang laae Døden (som sædvanlig bleg)
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

Engang laae Døden (som sædvanlig bleg)
Matgispende ved Roden af en Eeg,
Hvorhen paa tynde Been, en gammel Dandser liig,
Den fra en Valplads havde slæbt sig,
Og færdig var at puste ud sin Siæl,
(Figurligt sagt i Vers, forstaae mig vel!
I Prosa klang det alt for galt;
Thi Døden egentlig og philosophisk talt,
Skal ikke være stærk i Siæl)
Kort sagt: Hans Majestæt ei kunde mere,
Træt af at slaae ihiel,
Og laae paa Jorden færdig at krepere.

En Doctor gik forbi,
Og saae den ligge der, og tænkte: ved de Ni!
(Saa kalder man for Kortheds Skyld den Syge
Hvorfor Tobias maatte ryge)
Det var en herlig Sag, o Himmelen skee Lov:
Om jeg nu snappede fra Herr Patronens Side
(Han troede Herr Patronen sov)
Den Lee, for hvilken Alt i Græsset strax maa bide,
Hvor vilde kiøre da min Plov;
Hvad er mod den al Verdens Laxativ,
Salt, China, Rottekrudt, Recepter, Piller, Draaber,
Ja selv den Elixir, hvorpaa jeg ellers haaber -
Og alt det andet Antidot mod Liv?
En Bagatel! - Sandt nok lidt Tyverie
Der stikker i;
Men stiæle Medicin - og stiæle fra en Død -
Og naar man føler sig til Livets Meier fød -
Og overalt - langt heller eengang stiæle
End uophørlig hæle - 
Saa raisonnerte han af Iver for sin Konst,
Og listede sig til at nappe -
Men Dødens Knokler blev paa eengang rappe:
,,Herr Doctor,'' skreg den, ,,det er reent omsonst,
At prøve paa min Lee at snappe!
Thi reent ud sagt, at stiæle den,
Og Køllen fra den gamle Jomfru-Værger,
Og Livets Balsam fra min Fiende Berger
Er lige muligt kiære Ven!
Jeg raader derfor venligst lad den ligge!''

Den Doctor blev om Næsen ganske bleg,
Og skialv, og gyste, hommed' sig og skreg,
Som En der vil af Døden Livet tigge;
,,Ak allernaadigste Herr Mors!
Tilgiv mig, at det syntes som jeg vilde -
Nei Himlen frie mig! Fra King-Pe til Aars
Er ingen Dødelig, som tidligen og silde
Med saadan Iver dyrker Dem, som jeg!
Jeg stiæle fra Dem! Ak tilgiv mig, nei!
Jeg Leen blot en Smule hvæsse vilde,
Den syntes mig lidt sløv.'' - ,,Nu er jeg død
I tredsindstyve Secler!'' hiin ubrød,
,,Men i min hele Dødstid aldrig Mage
Jeg funden har til denne Nidkjærhed!
Blandt alle mine Svende, det jeg veed,
I nye Nætter og i gamle Dage
Har ingen havt en halv saa mesterlig Idee!
Hvad siger jeg? jeg selv bekiender det med Spee,
Jeg selv har end ei havt den - Hør, min Herre!
Jeg hader Complimenter,'' blev han ved,
,,Men denne ganske ny Opmærksomhed
Fortiener en Belønning - De begiere
Af alt hvad Døden eier hvad de vil,
Og, ved min Lee! det Dem skal høre til!''

Vor Doctor brugte næsten to Minuter
Til at betænke sig,
Og endelig brød ud: ,,Det græmmer mig,
At forefinde Deres Majestæt
Saa skrøbelig og træt,
At udaf Stand til Leen selv at bruge
De Deres Arbeid reent maa see forsømt
I næste Uge -
De allernaadigst mig en Gave har tildømt,
Tør jeg mig underdanigst blot udbede
De denne Lee mig vil tilstede
Saa længe til De kommer Dem igien?
Jeg vist skal giøre mig al tænkelig Umage
For med en Eftertryk at bruge den,
Som om det var Dem selv i Deres Ungkarlsdage.''

Den kiære Død, i øvrigt ufortalt
Har, siger man, med andre Potentater,
Hvis Blikke maae igiennem-overskue Stater,
Et Syn tilfælles, som seer ofte galt -
Og ofte naar man grant betragtet har dens Væsen,
Man skulde sværge paa den reent gik efter Næsen,
Som andre Fleer,
Der gaaer saa skiæveligen, som man seer -
Men Himlen frie mig fra dens Gang at skose!
Hver gaaer paa sine Been saa lige som han kan -
Kun synes mig, at dens Forstand
Ved denne Lejlighed var ikke just at rose -
Den burde bedre have kiendt sin Mand
Og hvad han førte i sin Pose.

Imidlertid han havde svoret saa;
Og Døden er en Mand, som man kan lide paa.
,,Velan,'' udbrød den, ,,tag den; men hold Maade
Med Brugen af dens skarpe Od,
Og levn dog lidt af Livets Traad!'' -
,,Lad mig kun raade!''
Igientog Doctoren - og løb ad Marken hen:
,,Om otte Dage ses vi her igien!''
Han løb - og for ei reent at spilde Tiden
Hvor intet var at meie, hvæssed han,
Alt som han løb, den krumme Sabrian
Til ydermere sikker Biden.

Den arme Død saaledes laae paa Luur
Tre, fire fem, sex, syv kiedsomme Dage;
Men uden Medicin ved Hiælp af blot Natur
Den ottende dens Styrke kom tilbage -
Den reiste sig og savned strax sin Lee
Thi uden den er gode Mors hvad flere
Vor Verdens Herrer uden Zepter ere,
en Ræde, man er vant at see.

Den gyste for det Skridt, den havde vovet
At laane bort sin hele Magt:
Men, raabte den, har jeg da sovet?
Jeg dumme Død, som ikke mer gav Agt
Paa denne Skielms saa kiendelige Maske!
Hvor kunde jeg saa let mig lade overraske?
Hvor skal jeg løbe hen? mod Syd? mod Nord?
Hvo veed hvor nu den Skurk omfeier?
Og, før jeg seer mig til, afmeier
Hver Livets Ager paa min Jord?

Den længe raadvild løb mod Østen og mod Vesten,
Mod begge Poler, og, som sluttes let,
Blev atter træt
Til Lykke fandt han ved et Gærde - Hesten,
(Den gamle Blis
Som tales om i Apocalypsis)<footnote>Cf. <xref bibel="bibelaabenbaringen06,8">.</footnote>
Paa dennes Ryg den endelig kom op
Og nu, hop! hop!
I Førstningen i Trav, men siden i Galop,
Fra Stad til Stad - i alle fandt den Pesten
Og skreg sig hæs i lutter Vee! o! vee!
See Virkningen af min misbrugte Lee!

Den sorte Pest (saa har man kaldt det Væsen,
Fordi den Mand, der Alting meied bort,
Var mod sædvanlig Skik, ei bleg, men sort)
Stak Døden meest fra Norden af i Næsen -
Den efter Næsen red, og endeligen traf
Vor Doctor Urian, klif! klaf!
Ha! skreg den: ,,hid med Leen!'' - 
                     ,,Pyt! Herr Rytter!
Den tages ikke saa! nu har jeg den!
Og  i al Evighed du faar den ei igien;
Klif! klaf! Din Trusel her til Intet nytter!'' -

Den ellers Blege blev om Næsen doppelt bleg,
Og al dens Virkekraft af alle Knokler veg,
Den faldt af Hesten, bumps, saa lang den var,
Og Doktoren, klif! klaf! skreg: ,,Lig du der, din Nar!''

Med Eet man ved et Skrald af Torden
Saae ryste Himmelen og bæve Jorden -
Et Lyn med usædvanlig Glands slog ned,
Af Lynet foer en Aand, saa skiøn og lys, som Livet,
Den raabte: Mig blev Lægedommen givet -
Og Doctoren og Døden skialv derved -
Den Leen greb og i et Nu klif, klaf,
Fløi Doctorens Paryk og Hoved af -
Der, sagde den, og rakte den til Døden,
Jeg skienker dig din gamle Magt igien;
Men hvis du nogentid misbruger den,
Saa skiælv, hvor og du er, i Verden for mit Møden!

Min Winsløw!<footnote>Den berømte læge Jacob Winsløw (1669-1760) som levede hele sit aktive liv i Paris</footnote> Trende gange Døden mig
Gik truende med Leen ind paa Livet;
Men for din lyse Aand den skiulte sig,
Og Sundhed blev din Ven tilbagegivet -
Nys trued' den tredoppelt frygtelig
Det Liv, som lærte mig at elske mine Dage -
Jeg skialv - men see den atter veg tilbage,
Og i min Skytsaand jeg genkiendte Dig.


I:baggesen2001121504
T:Fastelavnsriset
U:Til Fru Pram
F:I Morgenrødens Land, paa Jordens Østerkant
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

                                   Kiøbenhavn.

I Morgenrødens Land, paa Jordens Østerkant,
Man har den Skik, ved visse Leiligheder
At sende til den Skiønne, man tilbeder,
En Selam. Næsten alt Fornuftigt, Smukt og Sandt,
Skiøndt med lidt Daarlighed iblandt,
Er kommet os fra Østen, min Veninde!
Men Tiden har det med saa meget gothisk blandt,
At man har Møie med det ægte Præg at finde.
Saaledes har man paa barbarisk Viis,
Af hine Selams her giort fastelavnske Riis.

Jeg Dem et saadant ogsaa sender,
Da det i Dag er Fastelavn,
Og jeg er just i Kiøbenhavn,
Hvor Østens Skikke man kun lidet kiender.
Modtag det med et kiærligt Smil!
Og lyt med venligagtsomt Øre
Til Hilsnen, som i Blomsterstil
Tolv hvide Hyacinther her fremføre.

,,Fra Deres Søster Flora komme vi
,,Med Frygt, undseeligen, skiøndt uden Harme,
,,For mellem Klokken ni og ti
,,At falme reent ved Deres Arme;
,,Hvert Blomster hylder Dem, men ingen meer end vi.

,,Vi blomstred, trods Naturen, midt i Vinter,
,,Af Lyst til den Forretning, vi nu har.
,,De andre Gratier, vor Jord frembar,
,,Man pidsker op med tørre Birkesplinter;
,,Men Himlens egen Datter derimod,
,,Vor Dronning, yndig, munter, mild, og god,
,,Bør ene pidskes op af Hyacinther.
,,Ak! und os blid til Løn, at døe paa Deres Bryst,
,,Naar vi har vækket Dem, og Deres Hænder kyst!''


I:baggesen2001121505
T:Historien indtil Syndfloden
U:Til Christian Hornemann
F:Fortæl os snart et Eventyr igien!
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

                                Korsør.

,,Fortæl os snart et Eventyr igien!''
Saa lyder Efterskriften, Ven! i Brevet,
Du til Korsør mig kiærligen har skrevet;
Og, hvad du neppe veed, er af en anden Pen
Mig samme Fordring nylig tilstilt blevet.
Men giæt engang, af hvilken? Just af den,
Jeg snappede blandt alle Penne,
Hvis i Cupidos Sted, som gav mig denne,
Apollo selv mig vælge lod
I egen Skriverpult og sagde: ,,vær saa god,
At tage mellem dem, jeg selv har skaaret
I sidste Efteraaret
(Du veed, at en Olympier forstaaer
Ved sidste Efteraar
Den Tid fra Roms Forstyrring til igaar),
Den, best dig synes om!'' - Kort sagt: fra Wessels Pen
Tilflød forleden Dag din arme, syge Ven
Et Brev, hvis Indhold var: ,,Jens Baggesen!
,,Fortæl os snart et Eventyr igien!''

To Guders Vink imodstaae tør jeg ikke
(Thi dit, min Hornemann! var Venskabs eget Bud,
Og Venskab har, trods Sang og Kiærlighed, sin Gud!)
Et liden Eventyr jeg altsaa dig vil skikke,
Hvoraf du slutte kan, hvor meget man har Grund,
Isteden for at bede mig at skrive,
Herefter mig det gode Raad at give:
,,Jens Baggesen! hold, hvis du kan, din Mund!''

For hen ved otte tusind Vintre siden
Vor Jord, som tys og taus i Mørket laae,
Stod op af Nattens Seng, og blev klædt paa,
Og snurrede sig rundt med Maanen i det Blaa.
Paa denne store Knøs ophopped nok en liden,
Der af sit eget Ribbeen fik en Viv
Til Tidsfordriv,
Og leved got en stakket Tid med samme,
Til hun en smule feil paa Veien gik
(Som, ak! blev alle hendes Døttres Skik),
Og han begik en lille Daarlighed
(Som siden alle Mænd beginge med);
Hvorved han Herre blev, og hun Madamme,
Og begge to kom til at leve slet;
Thi Syndefaldet, det indseer man let,
Og Ægtefaldet, var det samme.

De Sønner fik, som gik ei heller ret;
Den eene tvertimod gik paa den anden:
Kort, skal man troe, hvad salig Moses skrev
(Og derpaa har vi Alle Kongebrev),
Tilsidst gik hele Slægten fra Forstanden.

Vi kiærligen vil troe, det blot var Hiernens Sag,
At de blev stedse værre Dag for Dag,
Og drev til sidst saa vidt det syndefulde Væsen,
At Jorden, som de hopped paa, blev læk,
Og sank med Top og Tavl dem lige ned for Næsen,
Hvorved, paa Otte nær, de alle skyltes væk.

De fire Par, som havde reddet noget
Af Fugle, Faar, og Sviin, etcetera,
Kom frem igien om et Aars Tid paa Skroget;
Og alt begyndte nu paa nye forfra.
Man gav sig atter til at æde og at drikke,
Og vove med hinanden mangen Dyst,
Og sove sammen, saa det var en Lyst. -
Hvor længe det vil gaae, det veed jeg ikke,
Til Jorden, der ei mere (siger man)
Skal druknes, men gaae tvertimod i Brand,
Forgaaer engang igien med alle Mand -
Men dette veed jeg, kiære Hornemann!
(Dog sig det ei igien til min Veninde
Derinde!)
At hvis det andre gaaer, som mig (især,
Som i min Fødebye det gaar mig her),
Var det Umagen ingenlunde værd
At have maattet nok engang begynde
Forfra paa nye at æde, drikke, synde,
Og gaae igien i Livets Jordefærd.

Jeg haaber, du har nok for denne sinde.
Spørg Fader Wessel, naar du næste Gang ham seer,
Om jeg paa den Maneer
Skal Kiøbenhavn, og dig, og ham fortælle meer?
Og om man heller mig ei Munden burde binde?
Lidt panegyriskt man i Vers saa gierne seer.
I Eventyr endog vil Alle gierne roses;
Og ingen holder af at skoses.
Men kan der ventes noget høfligt Ord
Af En, der leer af vores hele Jord,
Selv, naar han til et Brev har Texten laant hos Moses?


I:baggesen2001121506
T:Hunden
U:Til Fru Pram
F:Huldsaligste blandt alle Koner
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

                           Kiøbenhavn.
					  
Huldsaligste blandt alle Koner,
I hvis med Blomster strøede Fied
Jeg sikkert alle Jordens Kroner,
Hvis jeg dem havde, lagde ned!
De bød, for nogle Dage siden,
Mig skrive Dem et Brev for Skierts,
Og deri giøre Dem en liden
Begiering uden Frygt, i Vers.
De havde mærket, at mig noget
Besynderlig paa Hiertet laae,
Og som jeg i gemeene Sproget
Dem stedse kun lod halv forstaae.

,,Et Ønske har De vist bag Øret;
,,Lad høre, hvad det stikker i!
,,Hvem veed, om det blev ubønhøret,
,,Hvis det kom frem i Poesie?''

Saa smilte De. - ,,Med største Glæde.
,,Naar De tillader!'' var mit Svar; - 
,,Men lee!'' vedblev De, ,,vil De græde,
,,Saa lad det blive, hvor det var!
,,Jeg hader Alskens Elegier;
,,Vær snurrig, løierlig, og dum;
,,Og kom mig ei med Mulerier;
,,Skiemt! eller bliv bestandig stum!''

Velan! Jeg vil engang forsøge
(Hvorlidt det ogsaa skikker sig,
Med Alvors Alvor selv at spøge);
Til munter Skierts at tvinge mig.

Man ønsker overalt paa Kloden -
Men jeg i dette, som i meer,
Er ingen Slave just af Moden;
Jeg ønsker ikke som enhver.
Een ønsker Konge sig at være;
En anden, simpel Herremand;
Een ønsker Guld; en anden Ære;
Een ønsker Skiønhed; een Forstand;
Een ønsker Drakkenbergers Dage;
Om Døden er en andens Bøn;
Een ønsker sig en yndig Mage;
Og een det hele smukke Kiøn;
Een ønsker baade Baand og Stierne;
Een med en Nøgel er tilfreds;
Een ønsker sig en andens Hierne;
Een ønsker sig et andets Steds;
Og een - og een - (dem alle nævne,
Gav mig for meget Hovedbrud)
Hver ønsker efter Lyst og Evne;
Jeg ønsker kun jeg var en Gud - 
En saadan Gud, som man fortæller,
At salig Zeus i sin Tid var:
Hans Almagt havde jeg mig heller
End alt, hvad nogen ønsket har;
Ei for at kunne sammenblæse
En halv Snees Verdner med et Puh!
Ei for at kunne med min Næse
Dem atter nyse reent itu;
Ei for at giøre Potentater
Af Slanger, Bielker, eller sligt;
Ei for at kaldes Juvans Pater,
Og løse Knuder i et Digt;
Ei for at sidde paa Titaner,
Og hugges ud i Steen og Træe,
Ei for at have slemme Vaner
Som den, at giøre Folk til Fæe;
Ei for Olympen at regiere
Med Nik, som Gudernes Papa;
Ei for Smaapiger at fixere,
Etcetera, etcetera;
Men for min Herlighed at tabe,
Frivilligen, af Hiertens Grund,
Og mig paa Timen at omskabe
Til en elskværdig Skødehund,
For, glemmende min Guddoms Himle,
Naar Deres Vink et Hop mig bød,
At synke, drukne, daane, svimle
I Salighed paa Deres Skiød!

Med hvilken Troskab, hvilken Iver,
Hvor lydig, venlig, vims og rap ...

Men hvad? - Min Haand, i det jeg skriver,
Alt bliver, synes mig, en Lab -
Mit hele Vildskab er forsvundet;
Jeg pludselig mig føler tam,
Bagbeenet, lodden, lænkebundet;
Mit Vers er Bief, mit Rim er Glam!
Jeg bliver ganske kold om Næsen;
Mit Øie synes mig at kløe - 
Det er, som om mit hele Væsen
Paa eengang gav sig til at giøe.

O! Held mig! Har jeg alt oplevet
Metamorphosens ønskte Stund?
Og er jeg i Gestalt og blevet,
Hvad jeg i Troskab er, en Hund?
O Held mig! Mine Taarer rinde
Af Latter! Det er ingen Skierts!
De selv, som jeg, vil sikkert finde,
At disse Vers er hundske Vers.

Men ak! nu kommer, søde Frue!
Til Slutningen mit Hiertes Bøn:
Und mig en Plads i Deres Stue -
Hvis ikke, staar jeg der en kiøn!


I:baggesen2001121507
T:Kirkegaarden i Sobradise
F:Den hele Verden kiender Sobradise
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.


Den hele Verden kiender Sobradise:
I dette Land var og en Hovedstad,
Og i den Hovedstad, var til andægtig Lise,
En Kirke, hvor man sang, og sov, og sad,
Og undertiden vel end ogsaa bad -
Og ved den Kirke var en Kirkegaard,
Hvori man putted' alle Kirkens Faar,
At sige efterhaanden, som de døde -
Og over hver af sammes Grave laae
En mindre eller større Steen, hvorpaa
Man læste Faarets Navn, som her var Ormes Føde.

Jeg engang gik som jeg saa ofte gaaer,
I Tanker over denne Kirkegaard -
Jeg faldt, og paa en Steen slog halv itu min Næse;
Og holdt det for et Vink ei længer bort at gaae,
Men stille staae;
Jeg stod - og gav mig til at læse:

          Her ligger Kammerherren! Faae den Skam
Der veed den mindste Smule meer om ham -
Han skrev en Bog, saavidt jeg kan erindre,
Men om den samme veed man endnu mindre.

               _______________

Den Gravskrift syntes mig original,
Og dog ei ganske gal -
Jeg gik til næste Sten, nysgierig efter mere,
Og læste hvad jeg her vil copiere:

          Vor Stads fornemste Digter Killevalle,
Som giorde Epopeer,
Tragedier og meer
Paa Fransk og Tydsk Maneer,
Er bleven jordet her;
Blir han udødelig, saa blive vi det Alle!

               ________________

Jeg tænkte ved mig selv, det var Umagen værd,
At gaae fra Steen til Steen, og undersøge hver.
Paa næste stod:

          Stat stille Vandringsmand!
Og om du er til Hest, da hold den om du kan!
Her ligger Byens hele Borgemester,
Mod Øster hans Paryk og Maven imod Vester.

               _______________

Jeg sluttede mig til af denne Steen,
At der Borgmestere kan gives
Ei uden Hoved blot; men ogsaa uden Been.
Jeg dreiede mig om til venstre Side,
Og fik ved næste Blik det følgende at vide:

          Forvandlet ligger her Magister Krog!
Som var en Bogorm før og nu en Ormebog.

               ________________

Jeg lider Ordspil ei, og til en anden
Jeg vendte mig og saae:

          Her er da Manden,
Som alle Poster fik, een efter anden,
Men ingen fandt som passede ham ret,
Og derfor alle, fra Karetbag-Standen
Til den, hvori han lod sin egen Vogn forgylde,
Forvalted slet,
Her er han da, som Staten ønskte det,
Omsider paa sin rette Hylde.

               _______________

Vel langt! men videre:

          Staae stille! læs og skiælv!
Den Helt, som ligger her! var stor i mange Krige
Og det, som mere er, i Fredstid stor tillige,
En Ære for vor Jord, en Vellyst for sit Rige,
Kortsagt, i Eet og Alt aldeles uden Lige -
Som alle Tidender og dette dig kan sige -
Thi han har dem og dette skrevet selv.

                _______________

Jeg studsed', giettede, hvem kan dog dette være?
Af Fyrster kender jeg kun Een,
Som skriver, rigtig nok af Omsorg for sin Ære,
Aviser selv - men han har ingen Steen -
Der maa dog være saadan En -
Men, hvem det ogsaa være eller ikke,
Slig Gravskrift maa nødvendig støde Hver,
Som føler hvad Respekt man Fyrster skyldig er -
Saa tænkte jeg - og vendte mine Blikke
(Med en Fortrydelse, som den begriber ei,
Der ikke har en Ærefrygt, som jeg
For Alt hvad helligt er) fra denne Pasqinade,
Som aldrig skulde smittet disse Blade,
Hvis den ei havde givet mig saa god
En Leilighed at ivre derimod -
I det jeg vilde gaae, det just sig hændte,
At Øiet, i det samme jeg det vendte,
Faldt paa en Steen in Folio,
Der gierne kunde gaa for to;
Jeg fandt den gik for fleer, og vilde neppe troe
Mit eget Syn i det jeg læste:

          Kiære!
Her ligger tre og tyve Konger her,
Den fir' og tyvende er end i Vente,
For at fa udgiort een, som heel fortiente
En Gravskrift, der det siette Riim var værd.

       _______________

Nei, raabte jeg, det lønner paa min Ære!
Umagen ei at læse fleer
Af disse Stenes Inscriptioner!
Der skaanes Ingen fra Cathedrer indtil Throner!
Den Uforskammethed gaaer alt for vidt -
Isteden for af dette Krimskrams mere
At copiere,
Jeg af min Lomme tog et Stykke Kridt,
Og for at hevne mig med bitter Latter
Paa disse Epitaphiers Forfatter,
Skrev paa en Steen, hvor ellers Intet stod
Hans egen Gravskrift:

          Vandrer! Vær saa god,
At læse dette strax før Regnen det udsletter:
Her ligger endelig, trods al sit Overmod,
I dette Selskab, for at giøre Bod,
Min Fætter. 




I:baggesen2001121508
T:Reisen til Korsør
U:Til Fru Pram
F:Jeg i mit forrige hastfulde Brev
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.


                              Trolleborg.

Jeg i mit forrige hastfulde Brev
Min Ankomst her til Trolleborg Dem skrev,
I lette Vers - maaskee kun alt for lette!
Men ak! jeg har paa denne Flyven om
Ei Stunder til, en Pidsk i Nakken mig at flette,
End sige til min krumme Stil at rette;
Hver Tanke gaaer deri aldeles, som den kom,
Og kommer, som den gaaer. Det er en egen Maade!
Men, sødeste Mama! Hver har jo sin,
Det er nu min;
Tag den til Naade!
Giv ingen Ærgrelse derover Rum;
Erindre Dem den Frihed, De mig skiænkte
Eengang for alle, til at være - dum
Paa min Maneer, i Prosa som i Vers,
I Snak og Sang, i Alvor og i Skierts,
Og tænke selv, som om jeg aldrig tænkte
Paa noget Verdsens Publicum.

Jeg trolig hin Tilladelse benytter,
Og i et Brev til Dem især
(Skiøndt Deres har jeg meer end Verdens Bifald kiær)
Mig for al kunstig Flid og Møie hytter.

Men - hvad jeg vilde sige? sidste Gang
Jeg Vejen hiemme fra til dette Tryllested
Aldeles oversprang;
Jeg altsaa her i kort Enfoldighed
Vil nu fortælle Dem den giorte Reise.

Fra Dem jeg maatte, som De veed,
Selv samme Aften, førend Sol gik ned,
Til Pustervigs Udødelige deise.
Der blev jeg Timen een, vel to,
Og tænkte blot paa Dem, i Snak om Cicero.
Derfra jeg fløi til den bekiendte Stue,
Hvor ene med sin Datter jeg fandt Frue,
Som gav mig Thee og Tvebak, mens min Aand
Omsvævede bestandig Deres Haand;
(Men sødeste Mama! Gaae ikke hen,
Og sig den gode Kone det igien,
At, mens jeg Tungen løbe lod med hende,
Jeg Tanken løbe lod med Dem!)
Derfra jeg, skiøndt sildig, maatte rende
Ud til den ædle, sieldne Stiernemand,
Hvis Visdom, Blidhed, Godhed og Forstand
Jeg aldrig ofte nok lovsynge kan.
Der jeg i trende Timer glemte Jorden,
Og al dens Kummer, Gield, og Gigt, og Torden.
Beruust af denne Lethe gik jeg hiem,
Sov ind, og drømte sødeligt om Dem.

Om Morgenen derpaa jeg tog min Hat,
Og ilte til min Reisekammerat,
Der mageligen paa en Sæk med Havre
Bag Kudsken i en Art af Karre sad,
Forspændt af tvende Krikker, blinde, mavre,
Bovlamme, halte, smaae - jeg veed ei hvad.
Det prægtigste blandt alle Køretøier
Mig ikke havde kunnet giort saa glad
Som dette, der mig syntes skabt til Løier;
Særdeles Kudsken, som jeg gierne gad
Beskrive Dem, ifald jeg ret forstod det,
Og Tiden kun tillod det.
Men ak! jeg har tilovers kun et Blad.

Vi rulled altsaa, kort, til den bekiendte Stad,
Berømt af Kildevand og af Antiqviteter,
Hvor Maddiker af fordums Majesteter
Faaer Mad;
Der spiste vi, skiøndt ikke saa fornemt
Som Ormene, dog got. Vi fik det siden slemt.
Vi ælte-vælted giennem vilde Skove,
Ved Skin af Stierner, ikke nær saa nemt,
Som man sig havde kunnet love
Af en i Tøveir giennemæltet Deig
Af Vei;
Thi Hovedpuden selv i Diævelens Alkove
Er ikke blødere, end denne var.
Jeg Hjulspor oftere dog skuet har;
Men aldrigen i mine Lives Dage
Saae jeg til slige Hjulspor Mage:
Jordbunden de saa dybt giennemskar,
At (for den rene Sandhed Dem at sige)
Jeg svimled, ved i Furen ned at kige.
Ved meer og meer at stirre blev jeg vaer,
At der var ogsaa Stierner neden under,
Og ganske bitte Been, som een  og anden Gang
Nu flytted sig, nu stod paa Skrævs, nu sprang.
Jeg holdt det dengang for et uforklarligt Under;
Men nu, jeg roligen paa Phænomenet grunder,
Jeg finder Tingen soleklar
Det Antipoder været har.

Vi efter mangt et Stød, og mangen Sorg,
For Arm og Been, og hvad sig let lar knække
Paa slig en Vei, i slige Spor, at brække,
Kom endelig til Løvenborg -
Hvor Klokken eet i velopredte Senge
Vi vore Kroppe fandt for godt at slænge.
Men troe mig, saa forknuust og mat jeg var,
Var jeg dog ingen Nar,
At sove strax. Til Dem og dennesinde
Jeg mig begav i Tanker - o Veninde!
Min venskabsfulde Siæl en bedre Hvile har
I vaagne Timers Tænkenom paa Dem,
End i den sødeste, den beste Slummer. -

Jeg vaagnede, da Vægtren raabte fem,
Og fandt med Studsen, til min store Kummer,
At jeg paa ingen Sofa laae;
Og sluttede deraf, jeg maatte være
Paa noget andet Sted end det, hvorpaa
Jeg nyder al min Roe, min Fryd, min Ære.
Jeg bad en Morgenbøn, og den bestod deri:
,,Gud sødeste Mama for Kummer frie!''

Paa Løvenborg jeg leved godt for Resten.
Dets Dronning er just een af dem
Blandt Jordens Engle, som omtryller næsten
Dens mørke Fængselshul til lyse Aanders Hiem,
Skiøndt hendes Alders Sol alt synker ned mod Vesten.
Desuden findes i det samme Huus
En lille hvid og vakker Musemuus,
Som holder meget af mig stakkels Puus,
Fordi hun mener, jeg giør bedre Vers end Præsten.

Om Aftenen vi derfra foer
Til Soer;
Fra Soer til Slagelse, hvor jeg mig havde lovet
Et Giensyn af det Musehul, hvori
Min første Ungdom ofred til de Ni;
Men hvor for denne Gang blev sovet.
Den næste Dag jeg blev i Hovedet lidt ør,
Og i mit Hierte selv, ved Synet af Korsør!

Det er dog noget eget, som ei Navne
Formaaer at nævne, ved de Fødestavne -
Jeg neppe Fæstningen i Øiet fik,
Og Kirken, før igiennem Hiertets Aarer
En hellig Gysen foer; en Dug af Taarer
Omhyllede mit barnligglade Blik,
Men ei med Mørke - med en farvet Skimmer,
Regnbuens Skiær i Skyen lig,
Naar Solen i dens Draaber speiler sig.
Min Siæl henflød i denne milde Glimmer;
Jeg skialv, jeg smilede, jeg græd, jeg bad. -
Et kiælent, saligt, sødt jeg veed ei hvad,
Der ligner, troer jeg, Himmeriges Rige,
Betog mig, som en stille, salig Død,
Hvori min Ungdoms vilde Liv bortflød,
Imens min spæde Barndoms stille Dage
Blev i Uskyldighedens Glands tilbage -
Og med en Fryd, som Barnet kun kan smage,
Jeg sad i Tanken paa min Moders Skiød.
O! hvilket Øieblik! - Tilgiv, at atter
Jeg stræber at indtrylle mig deri!
Men gode, fromme, Dydens, Himlens Datter,
O! Deres skyldfrie skiønne Siæl vist fatter
Dets hele himmelske Magie!
Thi hvad er vel den vilde Fryd, som daarer -
O! hvad er Glæden, som ei kiender Taarer -
Hvad er den Overgivnes skingre Latter -
Imod det stille Tryllerie,
Som dyssede min Siæl i dette Sværmerie?
Det eene lønnede min hele Vandring;
Men ak! det er forbi, forbi, forbi - 

Jeg slutter her. Thi nu er al Forandring
Af Tonen, jeg engang er kommen i,
Umuelig. Skriv mig snart! Det er mit sidste,
Mit Hiertes sidste Suk. O! hvis De vidste,
Hvor nær jeg er mit gamle Mulerie! - - -
Snart er og Glæden her forbi, forbi, forbi.


I:baggesen2001121509
T:Sandsigelse
U:Til Bogen selv
U:(Efter Horatz.)
F:Bog! du skyder dig op af min Lomme, hvori du kun Haandskrift
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

Bog! du skyder dig op af min Lomme, hvori du kun Haandskrift
Ligger endnu, hvergang jeg over Børsen spadserer,
Skottende, ta'r jeg ei Feil, med Begiær til Profts og til Mummes
Lokkende Lader! Dig lyster, med Guld paa Snittet og Ryggen
Stemplet i Marmor, om ei Saffian, at prange blandt hine
Prægtige Bind; og om mueligt engang at glimre paa Brummers
End fornemmere Ladereol, ved Siden af Evald,
Holberg, Wessel, Tullin, i Midten af engelske, franske,
Tydske, hesperiske Bog-Matadorer; i Selskab med Flakkus,
Naso, Virgil, og hans Sangmajestæt, den gamle Homeros.
Mærker jeg dog, at den Tid er forbi, da undseelig du skiød dig
Dybere ned i min Lomme, hver Gang jeg i Byen dig medtog,
Nødig forladende Pulten, hvori for Verden du skiult laae!
Laas og Lukke du lider ei meer og lønlige Giemmer;
Friehed sukker du efter, og Luft, og Verden og Selskab,
Uopdraget dertil. Velan! Flyv hen, hvor dig lyster!
Men, eengang sluppen ud, du vender ei mere (det mærk dig!)
Hid til den rolige Pult, du forlod. ,,Hvad vilde jeg arme
Taabelige Tøs mellem fremmede Folk?'' udstønner for sildig
Da din Fortrydelses Suk, naar eet og andet dig modgaaer,
Naar snart hin, snart denne fornærmer dig. Ingen vil ynke
Jammeren, selv du har styrtet dig i. Det kunde du forud
Vide, min Glut, at din Elsker engang, af din Kiærlighed mættet,
Gabende slængte dig hen i en Krog - Hvis ikke min Vrede
Maler mig Tingen en Smule for sort, min Datter, saa troer jeg,
Klarlig at skue, hvordan det vil gaae, som om det var hendt alt.
Medens endnu du er ung, og end har Duften af Nyhed,
Vil du behage den glimrende Kreds; men naar eengang af Pøblens
Smudsige Hænder forkrølt og besmurt, du den finere Verden
Bliver til Ækkel, vil, hyllet med Støv, og glemt i en Afkrog,
Møl dig fortære; hvis ei, for slig Fornedring at undgaae,
Snart i en Skippers betiærte Cahyt du flygter til Iisland,
Eller, med andre Forbryd're, forviist, hensendes til Munkholm.
Vent ei, taabelige Tøs, at jeg, din Fader, i saa Fald,
Høit bedrøvet, begræder dit Tab! Lee vil jeg, saa høit som
Bonden, der jog mod en Pynt sin uregierlige Hoppe,
Raabende: ,,Bræk dig da Halsen! forgaae, hvad trodsig forgaae vil!''
Eet endnu kan du vente dig vist, at fiern i en Landsbye,
Eller høit i en faldende Stad, som Korsøer eller Nestved,
Een eller anden forfalden Student, der selv gaaer i Barndom,
Slænger dig Barnet i Hov'det, hvergang Syntaxen forplumres.
Skulde det hænde, mens end Nysgierrighed gier dig lidt Tilløb,
At man spurgte dig efter din Byrd, saa sig: at din Fader,
Søn af en fattig, men redelig Mand, stak Fiærene tidlig
Udenfor Reden, og søgte ved Flid at bøde paa Manglen
Af høi Fødsel og Arv. Føi til: at Dannemarks Ædle
Langtid yndede ham; at hans Held for Resten i Verden
Ellers var temmelig tyndt, hans Helbred svagt, og hans Haar graat
Længe før Tiden, hans Hud lidt kuldskiær (hvorfor han altid
Stræbte mod Syden), hans Hoved maaske lidt hidsigt, men Hiertet
Godt og forsonligt. Hvis nogen gad vidst min Alder, da sig dem:
At jeg fyldte det fierd' Aartiende, fiern i Paris, da
Malling og Moldenhawer blev, under Hertugen Fredrik,
Med-Raadmænd i Musernes nye Regiering i Danmark.


I:baggesen2001121510
T:Thomas Moore
U:eller Venskabs Seier over Kiærlighed
F:Vee! tretten Gange vee det Øieblik
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

Vee! tretten Gange vee det Øieblik,
Hvori jeg første Gang det Indfald fik,
At rime!
Vee! tretten Gange vee den Tyge Brahes Dag,
Da noget (ganske vist en Diævel) lumskelig
I Øret hvisked' mig:
,,At giøre Vers er ingen Sag!''
Jeg siden ei har havt en rolig Time.

Jeg, som har røbet nys paa langs og tvers
Min unge Muses Vildskab, snart i lange,
Snart korte, snart i vide, snart i trange,
Og overalt i lovlig slette Vers,
Paa samme Farvand atter mig begiver.
En Sømand tidt i Havsnød sværger paa,
I Hastighed ei meer ombord at gaae
Og næste Dag fra Landet atter driver.
Liig ham jeg krydser, driver, lægger bi;
Min Fabel er det Skib jeg sidder i;
Min Vildskab er den Vind, som blæser stik imod,
Og, om jeg paa mit Hoved stod,
Kan jeg dog ei til Skuden sige:
Gaae Skude! gaa mod Vinden ganske lige!

Hvi vil jeg seile da? Spørg Skiebnen, kiære Ven!
Man staar mod alle Ting, kun ei mod den.
I Gaar jeg ganske fast mig foresatte,
At byde Skiebnen trods, og svor, til evig Tid
At aldrig vilde mindste Vers forfatte,
Knap Epigram engang, trods al den Flid
Hver Nar sig giør, der gaaer forbi mit Kammer,
For mig at narre til at giøre Epigrammer.
I Dag, jeg veed ei selv hvordan min Pen
Gaaer paa Papiret alt sin skiæve Gang igien.

               __________

Der var en Mand i Engelland et Sted,
Jeg husker ikke hvad han hed,
Naturligvis han hed vel sagtens noget -
Dog, da jeg holder det for baade Synd og Skam,
At snakke om en Mand, og ikke nævne ham,
Saa sætter jeg, at han hed Lovingham,
For ei at snakke ganske hen i Taaget.
Den samme gode Mand var frie
For Bryderie
Med ellevte December, og Patroner,
Og Verter, som Herr Pips, der vil betales strax,
Og slige skrækindjagende Personer,
Som, for Eksempel, de, hvis Vaaben er en Sax,
Som skaber Mennesker, men dræber dem igien
Med Regninger paa Skabelsen,
Og de, som springe rundt omkring paa Luur,
For reent, som oftest, at annihilere
Den sidste Stump af Skrædderens Creatur;
Han reent var fri for dem og mange Flere,
Der med og uden Skiæg,
Saa mange Siæle dividere - 
Og levede som Blommen i et Æg.

Jeg ønsker meget hiertelig,
At det gik ligesaa med mig -
Nu, Herre Gud! det gaae nu, som det kan!
Igien til vores lykkelige Mand.

Maaske man tænker, dette skulde være
Det hele Malerie paa hans Lyksalighed?
Man tænker feil; thi Penge ere
Aldeles ikke nok til Sindets Rolighed,
Og uden den - Farvel! Lyksalighed.
For Guld man kiøber galoneerte Klæder,
Og Hofmænds Buk, og knibske Pigers Skierts,
Og Vittighed, og Dyd, og fine Sæder,
Og Himlen selv i sultne Skialdes Vers;
Men troe mig, aldrig, aldrig - rene Glæder.

For ei ham selv, (som tidt, desværre! skeer)
Men for hans Lykke her at krone,
Gav Himlen ham en meget deilig Kone.
Mærk vel, jeg mener her ved deilig meer
End alle Træk af Venus Erycine,
Det deilige, som ikke taber sig,
Og ene giør en Mage lykkelig,
Den ømme, gode Siæl, som møder mig
Ihvert et Blik af min Palmine.
Nu som den Ene veed, den Anden slutte kan,
En Pebersvend af Guld bær ikke Vand,
Bar han endog St. Pavens Trippel-Krone
Imod en Mand af simpel Jord, som kan
Fra Sol gaaer op, til Sol gaar ned,
I uafbrudt lyksalig Kiærlighed
Omfavnes af saa elskelig en Kone;
Men ak! fra den Tid af, da vores første Fader
Bar sig i Paradis netop saa daarlig ad,
Som hver iblandt hans Afkoms Myriader
Fra Sem og til den Søn, jeg ønsker dig, Palmine!
Sig havde baaret ad,
Fra den Tid Roser groe blandt Torne, Fryd hos Pine,
Og nu, da Nøisomhed er reent fra Jorden veget,
Forjaget af de nye Nødvendigheders Hær
Til ret at være lykkelig, desvær'!
Udfordres meget, overmaade meget.
Vær æret, viis, og rig! Tryk til dit Bryst
Den yndigste blandt alle Jordens Koner,
Se hende lide, du er uden Trøst,
Viis, æret, elsket, Mand paa Milllioner!
Døm aldrig nogensinde Den og Den
At være ganske lykkelig, min Ven!
Den rige Claus har selv imellem Hovedbrud;
Ei skue vi det Kryb i vore Haver,
Som volder, Planter, Blomster, Træer gaar ud,
Og Ingen seer den skiulte Orm, som gnaver
Den Siæl, hvis Klædebon med Diamanters Lyn
I Dandsens lette Sving forblinder Pøblens Syn.
Hvor mange tunge Suk i skiulte Vraaer lød!
O! mange Taarer blot i Maanens Paasyn flød
Fra deres Øine, som med konstig muntert Smiil
I Selskab skiule maae, blandt tankeløse Daarer,
Den giftige, den dødelige Piil,
Som Hiertet uophørlig saarer,
Og saarer tidt saa dybt, at konstig Munterhed
I dyb Fortvivlelse for evig sænkes ned;
Vor Lod det engang blev paa denne Jord at græde,
At blande Smiil med Suk, og vexle Sorg med Glæde -

Sandt nok, hvad før jeg troede, nu jeg veed:
Lyksalig Elskov blev fra Himlen sendt herned,
Som Støvets allerstørste Herlighed;
Men Himlen gav det naadig een endnu,
Som kappes om med hiin, hvem Prisen skal tilhøre,
Som for min Mand ret lykkelig at giøre,
Jeg her maa lægge til endnu:
Han havde det, omsonst saa Mange søge
Fra Kallundborg til Kjøge,
Og altsaa, haaber jeg til Siællands Ære,
Hvor skal det være,
Det, som man næsten aldrig har paa Thronen,
Som Manden ikke altid faaer med Konen
Den Skat, som alle Tab erstatter os igien,
Kort: en fornuftig, dydig, trofast Ven.

Hans Navn er glimrende blandt mange store,
Og til vor Tid endnu bevart;
Herr Bayle siger tydeligt og klart,
At denne Ven hed Thomas Moore.

Herr Lovingham var Fader til to Piger,
Den yngste var saa smuk, at det, som Naso siger,
Var en formastelig Forvovenhed
At prøve paa, fuldkommen at afridse
Blot hendes allermindste Fingerspidse,
End sige hele hendes Deilighed.
Den ældste, Fanny, derimod -
Jeg siger ikke meer, jeg nødig vil umage
Mig med at male sligt,
Som udført nok saa mesterligt
Dog ingen Moders Siæl i Verden kan behage -
Nok sagt, at Fanny ei var nær saa smuk, som god, 
Og contrasterede med Spøgelser især
Deri, at hine meest i Mørke skyes,
Som farlige at komme nær,
Hun derimod var skrækkeligst ved Lys -
For Resten manglede hun ikke Vid,
Og man paa hendes Dyd ei noget kunde sige:
Kun, at hun ei fra Arilds Tid
I Grimhed havde havt sin Lige,
Og fik den heller ei, før Tydsklands Poetinde
Til Sommes Lyst og andres Skræk blev til,
Der, hvis man ellers kan og vil
Til somme Kobberstykker fæste Troe,
I Grimhed kunde gaae for To.

Forældrene var' ei ved denne Forskiel blinde;
Vel knurrede de ei mod Himlen for en Torn
Blandt tusind Roser; men skiøndt deres Dyd
Forbød dem Knurr, tillod den dem at græde;
Det Huus, som et Par Aar tilforn,
Før Kopper kom derind, et Tempel var af Fryd,
Blev nu Melancholiens Sæde.

Herr Moore kom saa tidt, som Ven, i Huset,
At han omsider gik som Elsker ud.
Den yngste Datter giorde Hov'det kruset
Paa Manden og den kiære Elskovs Gud,
Saa vældigen beskiød ham Skud i Skud,
Til han omsider blev som helt beruset,
At ønske: Gid den Pige var min Brud!

Men Timerne - den første Kiærlighed
Giør Maaneder til Timer, som man veed -
I Elskovs Sukke sødt for Moore sig bortliste,
Han i sin Tummel dog sin Ven bestandig seer,
Og seer ham med Forundring meer og meer
Sin fordums Munterhed at miste.

,,Min Ven!'' udbryder han engang
Spadserende med Lovingham alene,
Mens Vestenvindens Dands i Bøgens Grene
Til Bækkenes Musik og Nattergalens Sang,
I Aftenens høitidelige Scene
Dem begge To til Følelser indbød;
Men, som sædvanlig, hver til sine -
,,Min Ven! hvor smiler Aftnen yndig rød!
Men denne mørke, kummerfulde Mine
Forraader, at den smiler ei for dig -
Og taus du nærer denne skiulte Smerte;
Udøs for mig, din Ven, dit hele Hierte!
Hvo veed, maaske jeg var saa lykkelig,
Om ei at hæve, dog at lindre
Din Sorg! o Ven! den halv tilhører mig,
O lad mig dele den, o! negt mig ei den Lyst,
Udeelt forstørres Sorgen i vor Bryst:
Men deelt i Vennefavn den altid bliver mindre.'' -

Den Form, i hvilken alle Andre svare
Naar de blier spurgt om Ting, de ei vil svare paa,
Blev brugt af Lovingham; for Tid at spare,
Jeg altsaa videre vil gaa.

En Maaned eller to gik hen som saa
Kied af tilsidst sin Ven at plage
Vor Moore taug; men blev, som før, hans Ven;
En gammel Mode, som er nu af Brug igien
I vore Dage.

,,Tag, Himmel, tag igien den Rigdom, du mig gav;
Giv mig for dette Slot en ussel Hytte,
Og Plads ved samme til en Grav!
Jeg ønsker Intet meer; mig intet meer kan nytte.
Den Engel, du mig gav, til Livets Lyst,
De To, jeg faderlig saa tidt har kyst,
Den ven, jeg trykker tidt fortrolig til mit Bryst,
Vist ville glade med mig alle flytte;
Tag, gode Himmel, tag alt Andet hvad, du vil;
Men giv min Datter, giv min elskte Mage,
Giv mig den Roe, den tabte Ro tilbage,
Som døde med min Fannys skiønne Smiil!''
Saa lød blandt Skovens melankolske Bøge
Paa Steder, som man pleied ei at søge,
Den ømme Faders Sukke; ofte nød 
Han der en Lindring i, at bittre Taarer flød;
Tidt blandtes der hans Suk med Philomeles Klager,
Tidt gik han der, og sine Hænder vred.

Engang det Hændelsen behager,
At sende Moore hen til samme Sted.
Skiult hører han hvert Ord fra Lunden næst derved;
Tungt falder hvert paa hans venskabelige Hierte;
Useet erfarer han nu Grunden til hans Smerte,
Og ubemærkt sig atter lister bort.

Men da den ædle Tid sig ogsaa lister med,
Saa vil jeg nu for Alvor være kort.

Den næste Dag man Thomas Moore saae
Med splinternye Silkestrømper paa,
Med Chapeaubas, med Kaarde og deslige,
I Frierstilling for Herr Lovingham at staae;
,,Min Ven! jeg kommer - og jeg har den Ære,
at komme, saasom - eftersom - og'' - ,,Kiære!
Hvortil de Complimenter? Hvi saa peen?
Dog, ha! jeg gietter alt, hvad du vil sige -
Om her i Stuen var nok En,
Min Datter skadede vel ei saa lige -
Maaske da Tungen bedre kom i Gang,
Og din Prolog blev noget mindre lang?
Jeg veed det alt! Tænk ei, at dine Blikke
Blev ubemærket! Tænk og heller ikke,
At dine Suk for hende ind i eet, 
Og atter ud af andet Øre foere!''

,,Min Ven, udbrød den ædle Thomas Moore,
Det glæder mig, at du har seet,
Hvad falsk Undseelse forbød mig før at sige;
Jeg derved altsaa spare kan
En Hoben Sving og gaa lidt mere lige;
Din ældste Datter har, jeg veed ei selv hvordan
Saaledes meer og meer mig rykket hen til sig,
At jeg i Dag maa sige dig:
Jeg kun ved Fannys Ja kan blive lykkelig.'' -

Man let kan tænke sig ved denne Lejlighed
Herr Lovinghams Forundring, Studsen, Glæde;
Men ei saa let den Guddoms Fryd, hvormed
Vor Moore saae sit Værk. Saa fra sit Himmelsæde
Nedsmilte fordum Kiæmpernes Betvinger
Til Baucis og Philemons Fryd.
Kun den hvis Siæl sig op til Himlen svinger
Med stadig Flugt, og stolt og seierrig
Seer Mængdens Spot og Fordom under sig,
Kan tænke Datteren af dig,
Guddommelige Dyd!
Den himmelrene Lyst, at skue Brødres Glæde
Kiøbt med sin egen Qval. Kun Dydens Ven,
Hvis ædle Bryst var aldrig Lastens Sæde,
Kan tænke den.
Den sande Dyd til intet Fremmed trænger,
Den er, som Elskov, selv sin egen Løn
Til den Termin, da Had og Spot ei længer,
Skal følge den miskiendte Søn.
Lad Dyds og Elskovs Følelser regiere,
Selv ubelønnede, bestandig i dit Bryst!
At elske, troe mig, altid sødt vil være!
At giøre vel, vil stedse blive Lyst.

Men, ak! kun En og Anden Tillid fæster
Til denne Sætning. Tag Belønningen bort,
Saa mister snarlig Dyden sine Giester,
Dens Tempels Tilløb bliver ikke stort -
Den Mening har desværre mange Fleer.
For altsaa Mængden at faae tilfredsstillet
Ved min Historie, jeg burde vistnok her
See til at faa en lille Fee i Spillet,
Hvis een slog ikke til, den hele Hær;
Og saa ved sammes Hiælp, i sidste Scene,
Naar Helten med sin Brud fra Brudeskamlen gik
Faae Englands Karschinn i et Øieblik
Forvandlet om til Albions Helene.
Men det maa være nok for denne Gang;
Der gaaer for megen Tid til de Spektakler.
Tilfreds med blot at have viist, i Sang
Jeg ogsaa kunde hitte paa Mirakler,
Jeg ender med at sige kortelig:
Frue Moore blev sig selv bestandig liig;
Men hendes milde Dyd, forenet med Forstand,
Den ømme Følelse, den takkefulde Varme,
Hvormed hun følte sig i sin Tilbedtes Arme,
Den Omsorg for ham idelig at fryde,
De hede Taarer, som i Strømme flyde,
Naar han er ikke glad, den Fryd, som hviler
Paa hendes hele Siæl saasnart han smiler,
Tid, Vane, disse sande Feer ene
Vor Fanny giorde snart til en Helene,
Og Moore til den lykkeligste Mand.


I:baggesen2001121511
T:Tvungen Latter
U:Til Christian Hornemann
U:(Med et Exemplar af mine Comiske Fortællinger)
F:Her sender jeg dig, kiære Ven, et Bind
Q:kilde
N:Fra <i>Jens Baggesens udvalgte Værker</i>, Udgivet i Serien ,,Litteraturens Mesterværker'', Kunstforlaget Danmark, København 1914.
N:Bidrag fra Svend Olav Andersen.

                             Kiøbenhavn.

Her sender jeg dig, kiære Ven, et Bind
Af Vers, som jeg har trukket ud og ind,
Alt efter Musens løierlige Sind -
Men som, trods al den Flid, hvormed jeg trakte
Deri hver enkelt Tot af Tankens Hør,
Og væved den, og snoede den, og strakte
Den, som en Hørgarnstraad udstrækkes bør,
Mig synes nu, det hele Garn er færdigt,
Om ikke Publicum, saa dig,
Og Carstens, og Seline, Pram, og mig,
Og Folk, som sig forstaae paa Digterspind, uværdigt.
Jeg finder det idag, og fandt det alt igaar,
Saa speyet, fuld af Kurrer, og af Skiæver,
At det mig forekom til sidst som Blaar.
Med Overbærelse det i det mindste kræver
Af dem, som veed, jeg ene spandt af Nød
Paa Wessels Teen, og at jeg meer blev fød
Til tragisk, end til komisk Væver.

Som sagt, til Latter Himlen just saa lige
Mig intet Kald og ingen Drift lod faae;
Men Sygdom, Creditorer, og deslige
Har ofte nødt mig til at lade saa;
Selv mangt et Stød, som dybt mit Hierte saarer,
Til convulsivisk Latter tvinger mig -
Thi, ak! til Glædens høie Sprog, til Taarer,
Jeg hidindtil var for ulykkelig.

O! vilde gunstig Skiæbne mig tilstæde,
Ved Hiælp af lidt Lyksalighed, engang
Af Hiertens Lyst at turde græde,
Som Milton eller Evald græd, i Sang!
Men ak! min Hornemann, det lader til, desværre!
Jeg ende maae, som jeg har alt begyndt;
Mit Haab om Fryd i Livet er kun tyndt,
Det veed vor Herre!
Naar upartisk jeg i min Skiæbne seer mig til,
Er al Slags Luksus af poetisk Graad og Tuden
Mig ventelig til evig Tid forbuden.

Som Himlen vil!
Hvis i det mindste ved min tvungne Latter
Jeg kunde lokke hist og her et Smil
Af een og anden yndig Evadatter
Saa i en Omkreds af tolv fiorten danske Mil,
Fornemmelig af din Selines Øie
(Thi du har venteligen din,
Som jeg har min);
Jeg vil mig taalig lade nøie
Med liden Rang
I komisk Sang -
Især hvis du til deres Smil vil føie
Et: ,,Baggesen!
,,Fortæl os snart et Eventyr igien!''


I:baggesen2002012801
T:Alperne
U:Til Pram
U:1789
F:Saa kom jeg da til Schweiz?  Saa lod mig Skiæbnen stige
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde
                                                                                 Bern.
   Saa kom jeg da til Schweiz?  Saa lod mig Skiæbnen stige
Til denne mine Sværmeriers Top?
Saa kom jeg da med ganske Siæl og Krop
Til Alpernes til Friheds Rige?
Hvad dansk Poet har giort et saa poetisk Hop?  
Ja, fryd dig, elskte Pram! Din Baggesen har vundet
Det sieldne Lod i Livets Lotterie,
Den største Skat, ham nogentid blev fundet
I Drømme, Drukkenskab og Poesie!
O! saae du Solen, ham er her oprundet  
En Straale blot deraf! O! stod du her
Paa Spidsen af Naturens Himmelstige,
Isteden for paa Trappetrinet der,
Hvis Høide mod min Høide netop er,
Hvad Cancelliet er mod Himmeriges Rige!

   Hvorledes skal jeg sende dig et Gran,
En  blot en Flip  en lillebitte Strimmel
Af min Fortryllelses udstrakte Himmel,
I et elendigt menneskeligt Brev,
Ja selv i Vers, som dem, jeg hidtil skrev?

   Hvad om jeg, i min Alpeglædes Svimmel,
Udgiød mit fulde Hiertes Raserie
I en pindarisk-klopstocksk-evaldsk Ode  
I meer end menneskelig Poesie  
I dette Sprog, som hidindtil jeg troede
For høit  og som dog Musene, der rode
I Kieldren af det Huus, hvor Evald boede,
Trods underjordisk Lavhed, piber i?
Hvad om jeg viiste dig, og dem, og hele Verden  
(Min Verden nemlig  hvor du er, der er den)
I en Matroskavai af gammel jydsk,
Med skotske Lapper i, tilknappet paa sin tydsk,
At ogsaa jeg, saa got som nogen anden,
Kan naar jeg vil, i Vers gaae fra Forstanden.

   Velan, min Pram! Lad see, hvad jeg formaaer!
Jeg gaaer! 
Hvad gaae? Nei! løbe vil jeg, rende, flyve
Langt bort fra denne gamle Læremoer,
Som har paa Bagen alt de fyrretyve:
Som byder os, at veie hvert et Ord,
Og holde varlig Huus med Grammatiken 
Som peger os bestandig paa Logiken 
Og vil med diævelsk Magt, trods alle Ni,
At der skal være Sands og Meening i
Vor christelige danske Poesie!
Jeg længe nok, af Angest for Critiken,
Hvormed hun paa babarisk Viis
Gav af og til min Digterrumpe Riis,
Adlød den vrantne Hex. Men nu Farvel, Moerlille!
Jeg ikke meer i Ledebaand vil gaae;
Jeg følge vil engang min egen Grille!
Min Digteraand i Schweiz fik Buxer paa.

   Kom du, som flagrer hist, lig een af Anholts Maager,
I Sneefog over det codanske Hav,
Svøbt i et Slør af Ossianske Taager,
Hen over Sprogets Skiær i Tankens Grav!
Du Nissers, Lygtemænds og hines Muse,
Som hyle, tude, tordne, storme, bruse,
Saa høit, at hundred Mile fra mit Hiem
Mit Øre dirrer ved at høre dem,
Kom, brøl, med Stemmen af en findlandsk Torden,
Min Sang fra Sydens Himmeltop mod Norden!
Skrig ud min Glædes Alpeharmonie  
At hver maa tilstaae, saligen bedøvet,
Og, som jeg selv, al Sind og Sands berøvet:
,,Det kan man kalde lyrisk Poesie!''

   O Schweiz! O Jordens høie Himmelpynt!
Hvor Dovrefielde synke ned, som Tuer!
Og Øiet i en evig Svimmel skuer,
Hvor Verden ender, og hvor Verden har begyndt!
Hvor Solen i sin Gang mig synes glide
Hen over Skuldren, Maanen ved min Side!
Hvor Jorden vild og splitternøgen staaer,
Som om dens Skabelse var først begyndt i Gaar!
Hvor magelig jeg ned fra sammes Isse
Kan, om jeg vil, paa hele Verden p****,
Mens jeg berører Stierner med mit Haar!

   Ha! Høide!  Hævet over alle Toppe,
Høit over Klodens siunkne Land og Hav,
Forklaret, henrykt, svimler jeg heroppe,
Som en Opstanden over Livets Grav!
O Himmelluft, som om mit Hoved suuser!
O Vellyst, som min hele Siæl beruuser!
O Svælg af Salighed, som her jeg drukner i!
Er Dødeliges Fryd, multipliceert med ni
(Jeg mener den, et Digterhierte huser,
Besat af jer, udødelige Muser!),
Er Engles Ruus  er Guders Raserie 
At ligne med den Følelse, som hæver
Mig her til lyrisk Flugt?  Ha! du som svæver
Høit over Sirius, som Verden er for snever,
Navnløse, glædesdrukne Sværmerie!
Hvad Sprog har nok af O'er og af Ha'er
Til i en værdig Hymneharmonie
At tone dine Frydshallelujaer? 

Ak! intet! intet!  og for denne Gang,
Af Frygt for i min Flugt at dale,
Hvis Odens Næb og Vinger fik en Hale,
Jeg ender pludselig min Sang.

O du, min Pram! hvis Raad saa tidt mig ledte
Derhjemme, naar jeg Penne bed, og svedte
For Rim til O! til Ak! til Hu! og Ha!
Smag dette lille Forsøg i det Høie;
Og kan du meer af sammeslags fordøie,
Saa viid, at der er meer, hvor det kom fra! 
Men sig mig, som en ærlig Ven og Broder,
Om jeg dig synes skabt til Latter eller Graad?
Til Digtertremast eller Digterbaad?
Til lave Fabler eller høie Oder?
Mig synes selv, oprigtig talt
(Endskiøndt jeg her i Schweiz er kommet lidt af lave),
Kun lidet om min høie Digtergave,
Og at jeg ikke giorde galt,
Om jeg beskeden holdt mig til det Lave.


 


I:baggesen2002012802
T:Apollo den Syttende
U:Til de ni Muser i Gravensteen
U:1795
F:For fire Sekler siden
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


For fire Sekler siden (fire Aar
Er fast en Evighed i vore Tider)
Jeg lagde ned paa Stedet, hvor jeg staaer,
For Eders Fødder, hulde Pierider,
Mit Apollonske Scepter  lagde ned,
Med selvfornægtende Beskedenhed,
Den herligste blandt alle Jordens Kroner,
Hvis mageløse Himmelglands
Fordunkled selv den borealske Krands,
Og alle Melkeveiens Throner.
Jeg afstod af mig selv, ufordret, frie,
Et Fyrstendom, som Fantasien drømmer,
Det glimrendste blandt alle Fyrstendømmer,
Et Fyrstendom med lutter Muser i  
Og danned' om, hvad sikkert ingen Herre
Har giort for mig, og aldrig giør, desværre!
Et eenevældigt Andrarchie
Til et republikansk Gynikratie.
Ei for at friske op mit Offers Minde
Og anden Gang en Borgerkrands at vinde,
Gienkalder jeg min Martyrdaad i Dag;
Den fik sin fulde Løn af Eders Hænder,
Den ærefuldeste, mit Hierte kiender  
Hvad Løn er stor som Musers Velbehag?
Hvo vilde ei med Lyst al Jordens Glands bortgive,
Aftræde hver en Ret til Opsigt her i Live,
Og froe modtage selv den dødelige Piil,
For Vindingen af Eders Dronnings Smiil?
Nei! ikke for paa nye at lade mig betale
En Daad, af  min Samvittighed befalt,
Som blev mig den Gang tusindfold betalt,
Opvækker jeg Erindringen af Dvale.

Blot den selv samme Stilling nu, hvori
Mig Skiæbnen atter stiller hen, alene,
Til samme Fristelser, i lige Scene,
Omringt af Musechorets Tryllerie,
Aftvinger mig et flygtigt Blik tilbage
Paa min Regierings Brug i hine Dage.

Som jeg den brugte da, saa bruger jeg den nu,
Og som jeg ønskte, de, der over Throner ruge,
Den alle ville bruge
(Besynderligen, o Provence! du,
Der truer med at herske sur la France,
Et par droit de conquête et par droit de naissance),
Til den at skienke dem, som eene have Ret
Til Hersken overalt og uden Hinder:
Oplysningens velgiørende Gudinder.

Jeg altsaa lægger anden Gang,
Som Gud for Viisdom, Dag, og Smag, og Sang,
Mit Scepter ned for alle Musers Fødder,
Min Krone for den førstes Fod;
Og lover, hvis det tredde Gang mig møder
At stilles her paa Stedet, hvor jeg stod
For fire Sekler siden, hvor jeg knæler
I dette Øieblik, at giøre samme Brug
Af det, som nogle røver, andre stiæler,
Snart aabenbar, og snart i Smug.

Dog, før jeg mig af denne Kreds begiver
Tilbage til min skiulte Krog,
Hvor intet Musechor min Sang opliver,
Tillader mig, Gudinder! i det Sprog,
I selv umiddelbar uvante Tunge lære,
En ydmyg Bøn til Afsked at frembære.
Ved Skiæbnens Gunst at være kommet op
Paa Musebiergets Æthertop
Nu allerede tvende Gange;
Og, vinket af saa skiøn en Leilighed,
Dog intet, dog slet intet at forlange  
Var at fornærme Musers Gavmildhed.
Jeg veed for vel, at deres største Glæde
Er den, at lønne prøvet Dyd,
Om ei med jordisk, dog med himmelsk Fryd,
Og en Pervonte selv at ønske de tilstæde.

Mig synes alt, at Eders Smil,
Gudinder! mig det skiønne Tilsagn give:
,,Ønsk, Dødelige! hvad du vil,
,,Og hvad du beder om, skal opfyldt blive.''

Som man i Musers Bibelbog kan see,
Af hvilken Aarsag veed jeg ikke,
Eet Ønske eller to sig aldrig skikke  
Min Bøn og derfor deler sig i tre:

For Kronen, som jeg anden Gang nedlagde,
Den Rose, Flora vor Lovise bragte,
Er alt hvad jeg bønfalder om;
Selv visnet skal den i mit Gjemme blive
Den største Skat, mig skiænktes her i Live,
Min meest tilbedte Helligdom!

For Sceptret, som de samlede Gudinder
Jeg gav, udbeder jeg mig her,
Som ni betydende Forenings-Minder,
En Knappenaal af hver især;
Som Orden paa mit Bryst jeg disse Naale
Med meer end ridderlig Tilfredshed bære vil,
Saa længe jeg er til,
Og deres Glands skal selv Pleiaders overstraale!

For al den anden Magt og Herlighed,
Mit Muse-Scepter var forlenet med,
Hvis Mage man paa Jorden ikke finder,
Er det for meget, naadige Gudinder!
Hvad her, aftrædende mit Kongedom,
Jeg endelig tilsidst bønfalder om,
Et  ak! jeg isner, skiøndt mit Hjerte brænder  
Et Kys  paa hver af mine Musers  Hænder?



I:baggesen2002012803
T:Fragmentet i Lolland
U:Til Professor Hviid
U:1787
F:Fred, Sundhed, Fryd fra nu til Aarets Ende
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                                Wandsbeck.
   Jens Baggesen til Anders Christen Hviid:                                       
Fred, Sundhed, Fryd fra nu til Aarets Ende.
Fra den til Livets, og derfra til evig Tid!

Jeg her, hvor jeg mig om igen maa vende
(I Rummet at forstaae)
For inden fiorten Dage halv forgaae,
Tilbage til vort Kiøbenhavn at rende,
Har faaet Deres kiære Brev,
Og Fierdeparten læst af hvad De skrev.

   Den Gave mig og flere Dødelige
Blev nægtet her i Livets trange Baand, 
At læse: Tællet haver Gud dit Rige!
Og Skiæbnens Almanak  og Deres Haand.
Tilgiv paa denne Grund, at jeg Dem svarer
Lidt hen i Vejret. Hvad vi ei forstaae,
Det kan vi, som De veed, ei rigtig svare paa.
Jeg læser: Faner, hvor maaskee bør læses Farer  
Skiærslipper for Skiærtorsdag  Multebær
For Moldenhauer  og især
Paa tvende Steder jeg tvivlraadig er,
Om læses bør Heroer eller Harer?
Men, desuagtet, har jeg Nok bragt ud
Til Styrkning for mit syge Hierte,
Til Lindring for min Længsels lange Smerte,
Og overvættes Løn for alt mit Hovedbrud;
Thi Fierdeparten, som jeg har forstaaet af Brevet,
Er mere værd end Alt, hvad jeg har skrevet.
Den Forskiel er, min Hviid! imellem Dem og mig:
De skriver lykkelige Tanker slet;
Jeg skriver ulyksaligt Sludder net;
De har i Meening  jeg i Bogstav Ret.
Naar Deres Aand er lys i mørke Sving og Streger,
Min lyse Pen med mørk Sottise leger  
Deraf opstaaer en anden Differenz:
Man læser got min Skrift, men fatter ei mit Sprog 
Man læser Deres ei, men man forstaaer Dem dog.

   Jeg hertil føie vil en passende Seqvents:
Naar Døden Livets Praas engang os puster ud,
For os et bedre Lys at tænde  
Naar giennem Natten vi gaae hiem til Gud,
Til Høitidsdagen uden Ende  
Naar Vadestøvlerne, som tyngde Siælens Been,
Imens den vaded giennem Livets Moser,
I Dødens Støvleknægt aftrækkes En,
Tillige med de vaade Hoser,
For paa bevingede Solstraale-Skoe
At dandse giennem Evighedens Roser  
Da, tro mig, ædle Hviid! * * * * * *

                                   Altona.
-  Hvor slap jeg sidst, mon troe?
Seqventsen har jeg glemt. Men det er lige meget 
Den ei den første var, som jeg har streget.
Sandt, Brevet bli'r ved denne Leilighed
Lemlæstet og skamfeert; men det vil intet sige!
Den tydske Pastor Brüllmann, som De veed,
(Der kiender paa en Prik hvert Bedested,
Hver Bom, hver Kroe, hver Sisebod, hvert Led
Paa Kongeveien til Guds Rige)
Endog en Præken skrevet har og trykt,
Hvoraf den eene Deel er, Himlen veed hvordan,
Forglemt, - den anden Halvedeel forrykt.
Hvis man Fragment af Præken skrive kan,
Hvi skulde det ei med et Brev gaae an?

   Isteden for Seqventsen vil jeg  siden
Jeg er dog kommet til at nævne den Guds Mand  
Fortælle blandt hans Hendelser en liden,
Som nys passeerte ham i Lollands Land:
Ham siger jeg, og meener kun hans Bog;
Bog siger jeg, og meener kun hans Præ  
(Fragmentet af en Præken bør man dog
Ei kalde Præken heel, men bare Præ)
Historien, imellem os, er denne:

   Da, for til gode Dage mig at vænne,
Jeg nylig til de Lolliker drog hen
(Hvor jeg gad drage hen igien),
Kom jeg som Giæst til Christjanssæde,
Et Hyrdeslot, med deilig Have, hvor
En sand Alkinoos blandt Grever boer.
Herr Greven var, med sin Grevinde,
Just ved min Ankomst udspadsert  
I ledige Gemak, hvor jeg blev indqvartert,
Jeg ønskte mig en Bog, for Tiden at forslaae,
Og milde Skiæbne lod mig finde,
Netop i een, som paa en Sofa laae,
Bemeldte Prækens prægtige Fragment
I Saffian med Guld paa Randen  
Der, som jeg siden vide fik, var sendt
At dyrebare tydske Præstemanden 
Grevinden til Foræring. Ingen Bog mig
Meer havde kunnet moere. Titlen slog mig
Især; den fyldte heelt det første Blad  
Bag dette fulgte græske, tydske, franske
Sententzer, i en prægtig Motto-Rad,
At Rousseau, Paulus, og jeg veed ei hvad
Af Claudius  men intet i det danske.
De Mottoer, af heel forskiællig Aand,
Var skrevne til af Autors egen Haand.
Jeg fandt en ledig Plads ved Bladets Ende,
Og efterabende den samme Kloe,
Saa det umueligt var Forskiællen at erkiende,
Jeg tilskrev eet endnu, der kunde gaae for to:

   ,,Jeg havde præket meer; men til den største Skade
,,For Læseren, for mig, for Jordens Overflade, 
,,Er denne lille Stump blot deraf blevet giemt;
,,Og det fornemste var maaskee hvad man har glemt.''
Det gjort, jeg lagde Bogen hen
Paa samme Sted igien.

   Hvad Spas det siden gav, da Verten og Vertinden
Og alle Giæster samled var,
Og man i Sofaen blev vaer
Det mecenatske Exemplar,
Som netop dediceret var Grevinden,
Og som hun ikke havde seet endnu,
Men forelæste høit  foruden Drøm om Rænke:
,,Hi hi! ha ha! hu hu!''
Det gier jeg Provsten at betænke.
Nok sagt, der Raad blev holdt i latterfulde Sal,
Voteert og decideert, at Præsten var lidt gal.

   Dog det er Tid, jeg Parenthesen ender,
Og, uden Ophold, mig
Til hvad jeg egentlig
Vil sige, vender.
Men, for at spare Porto og Papir  
Og da dog egentligen Rimets Ziir,
Om ikke mig, saa Dem, maaskee dog trætter,
I simpel Prosa Brevet jeg fortsætter.
                  * * * * * * 



I:baggesen2002012804
T:Fuglen
U:Til Frøken Sophie Haller, i Bern
U:1790
F:Fornemmer du, at jeg mig nærmer dig?
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                                Lyon.        
Fornemmer du, at jeg mig nærmer dig?
Og at mit Legem, som min Siæl,
Skiøndt ubevingt, tilbage skynder sig
Til Kilden af mit Hjertes Vel?
O banker ei dit ellers stille Bryst,
Naar du mod Syden vender dig?
Sig, evig elskede Veninde! sig!
O! føler du, at jeg mig nærmer dig,
Med Tusinddeelen af min Lyst?
Og ønsker du, at kunne flyve mig
Imøde, som en lille Fugl, der svinger
Sig over Bierg og Dal og Krat og Elv,
Paa himmelovergivne lette Vinger,
Som en ætherisk Engel, som du selv?

Ja du er selv en himmelsk Fugl, Palmine!
Og Engles Kiendemærker ere dine!
Som deres er dit Aasyn, deres Sang
Er din; og deres lette Flugt din Gang.
Jeg saae dig over Blomsterengen svæve
Paa Bredden af den underfulde Søe,
Hvorom sig Alper høit mod Himlen hæve,
Meer lig en himmelsk end en jordisk Møe!
Jeg saa dig klart udfolde fire Vinger:
De straalende, som hæved dine Fied,
Var Ungdom, Sundhed, Uskyld, Munterhed;
O hvilken iblandt Himlens Fugle svinger
Sig giennem Luften op og ned
Paa fire saa velsignte Vinger?
Og Engel er du, hvis en Dødelig
Ved Engel ellers noget tænker sig;
Thi du er from og venlig, blid og mild,
Og i dit Øie lyser Himlens Ild,
Og i dit Hierte gløder hellig Varme
For alt hvad der er ædelt, skiønt, og got;
Og ei med Fødderne du flyver blot;
Du flagrer selv med dine Arme.

Ja flagre kun med disse, slaae dermed
I Luften!
Hæv op og ned
Med inderlig Livsalighed
Dem begge mig imøde! føl derved,
Hvad Sommerfuglen føler, naar, i Duften
Af Roser og Violer, op og ned
Den gynger sig,
En overgiven Engel lig,
Igiennem Luften:
Det søde salige jeg veed ei hvad,
Som uvilkaarligen bevæger Livet,
Fra Cederen paa Libanon til Sivet,
Fra Soles Sol indtil det mindste Blad!
Omsonst, Palmine! blev den dig ei givet
Den Egenskab at flagre saa
Med Armene! Bekiæmp den ei! lad Vane
Den kalde dem, som intet himmelsk ane,
Hvis Siæle selv ei flyve, men kun gaae;
Hvis halve Liv og halvt maa stille staae!
Jeg veed, som Digter, hvad Naturen hyller
I hver Bevægelse, hver fri Gestalt,
Som kiendemærker Enkeltet i alt;
Og dette dit Særkiende mig fortryller.

Palmine, jeg vil aabenbare dig,
Hvad Musen, der, hvad er, hvad var og vorder, kiender,
Om hin Bevægelse med dine Hænder
Nys i en Drøm har aabenbaret mig.

Da jeg paa Bredden, hvor jeg alle Blomster sanker,
Alt havde mangen Gang lagt Mærke til,
Palmine! dine Armes Flagrespil,
Faldt jeg engang i dybe Tanker:
Hun sikkert, sagde jeg mig selv,
Paa Blomsterranden af min Elv,
En lille Fugl engang tilforn har været;
Snart denne Tanke blev af tusind andre næret.
Af Pønsen, Grublen og af Længsel reent fortæret,
Blev endelig mit Hierte mat,
Og ubevægelig jeg laae,
Beskygget, under Rislen af min Aa,
I Klippens Læ,
Ved Roden af et yndigt Træ,
Og saae
Paa grønne Qvist en lille lyseblaa,
Sølvspraglet Fugl, saa vever og saa let,
Saa huld og skiøn og peen og net,
At paa dens lille hvide Bryst et Spet
Af Guld selv havde syntes mig en Plet.

I det jeg henrykt stirred paa dens Ynde,
Udfoldte den de kiælne Vinger smaa,
Og flagred dermed, som vilde den begynde
At flyve ned mod Stedet, hvor jeg laae;
Men meer og meer, jo meer jeg stirrede derpaa,
Vedblev den, blot med Vingerne at slaae;
,,Aldeles,'' raabte jeg, ,,aldeles som Palmine!''
Og et tredoppelt Ekko klang
Fra Klippens Lund, der over Elven hang:
,,Palmine!''
Mit pludselige Raab forskrækte den
Saa stærkt, at den, istedetfor at flagre
Fra Qvisten bort hen over Eng' og Agre,
Gud veed hvorhen,
Blev siddende, som i et Buur,
Saa stille som en Muur.

Jeg studsede ved dette Syn
Som rørt af Lyn,
Og som om Hiertet i mit Hoveds Svimmel
Blev pludseligen hævet til en Himmel:
En lille lyseblaa, sølvspettet Fugl,
Som med et Løv paa Qvisten leger Skiul!
Som slaaer med Vinger ind og ud,
Og ikke flyver, paa mit Raab, sit Skud!
Som slaaer med Vinger ud og ind,
Og som af Skræk
Ei smutter væk,
Let som en Vind,
Men sidder kiæk
Paa Træets Tind
Som Lindeblomstret i den stille Lind!
Den sikkert ikke er en Fugl som hine,
Der ligne blot i Lethed min Palmine!
Saa tænkte jeg, og udbrød anden Gang:
,,Hvor har du hiemme, lille lyseblaa!
Der flagrer først og sidder stille saa
Paa min Palmines Viis?''
Den sang
(Og atter i min Lund et trefoldt Ekko klang):
,,I Paradiis!''  
,,I min Palmines Hiem'' (gientog jeg) ,,altsaa boer
Du venlige?''  ,,Nei!'' svarte den.  ,,Hvorledes?
Er Paradiser over denne Jord?'' 
,,Ja! Himlen være lovet!'' blev den ved,
,,I hvert et andet Lysets Opholdssted,
,,Hvor Himlen, smilende til reen Uskyldighed,
,,I Favnen af Naturen, aldrig vredes.''  

,,Men sig mig, smukke Fugl fra Paradiis!''
Begyndte jeg igien fortroligviis,
,,Hvi kom du hid, da her du ei har hiemme?
Hvad søger du paa denne Bred,
I min Palmines Blomsterfied?
Tør jeg dit Himmelærinde fornemme?''
Den svarte med en sød og kiælen Stemme:
,,Jeg leder om min Søster; saae du ei
,,Etsteds blandt disse Bierge, paa din Vei,
,,En lille lyseblaa uskyldig Pige,
,,Som slaaer med Vinger, nei! med Arme vil jeg sige,
,,Og som staaer stille, hvor dig andre vige?'' 
,,Palmine? min Palmine?'' raabte jeg  
,,Tilvisse har jeg hende seet! tilvisse!
Jeg hende saae, jeg siden intet seer;
Naar mig Naturen sig i al sin Ynde teer,
Naar Rosen og naar Morgenrøden leer,
Naar du med dine Vinger slaaer, i disse,
I disse Vinger selv jeg hende seer!
Ei nogen Dødelig kan her i Live
Om hende dig saa god Beretning give;
Jeg intet andet, jeg kun hende veed,
Men veed i hende nok til Salighed.
Jeg iler just til hendes Opholdssted;
Og gierne vil jeg dig til hende bringe!
Men før vi skynde vores Gang,
Som ei er lang,
Og snart til Ende,
Du først mig synge, hvad du veed om hende!''
Den sang:

,,Imellem Himmelen og Jorden,
,,I Morgenrødens Purpurregn
,,Betrygger os et Regnbuehegn
,,For Taage, Slud, og Storm, og Torden.
,,I stille Glæders kiælne Roe
,,Henflagre vi,
,,Henfløite vi
,,Titi! titi!
,,Vort Liv til Vaaren er forbi,
,,Mens Lilier og Roser groe,
,,For Torne frie,
,,I Himmelhaven, vi beboe.
,,Titi! titi!

,,Palmine var i dette Paradiis
,,En lyseblaalig Ætherfugl som jeg,
,,I hele Himmelhaven var der ei
,,En mere skiøn! end lyder i hver Leeg,
,,I hvert et Chor af Fugle hendes Priis.
,,Sig ingen svang, sig ingen Engel svinger
,,Paa lettere, paa luftigere Vinger,
,,Og ingen fløi fra Lund til Lund,
,,I Morgenstund og Aftenstund,
,,Saa liveligt (thi Lysets Straale kun
,,Indhente vores muntre Flugt) som hun!
,,Saa himmelsk svæver ingen Colibri;
,,Men, hvad hun stedse meest Behag fandt i,
,,Var med os andre, snart med mig, snart eene,
,,At lege Skiul blandt Lundens Palmegreene;
,,Hvorfor hun og, som du har giettet alt,
,,I Himmelhaven blev Palmine kaldt.

,,Saa legte vi en Aften sammen,
,,I Fugle-Fryd og Fugle-Gammen,
,,Og skiulte med behendig Kunst
,,Vor Flugt i Maanens Ætherdunst.
,,Henflagret fra sin Palmeqvist,
,,Hun havde skiult sig allersidst.
,,Vi alle ledte efter hende,
,,I hver en Havens Kant og Ende:
,,Pipipet var et kiælent Ja!
,,Vi hørte stedse det, forledet,
,,Men kunde aldrig finde Stedet,
,,Som Ja-pipipet tonte fra.
,,Usynlig endeligen klang
,,Os denne søde Brudesang:''

,,,,Omsonst I rundt omkring mig svæve!''
,,,,Forgiæves I mig flagre nær!''
,,,,Til Stedet, Søstre! hvor jeg er,''
,,,,I sikkert Eder ei kan hæve.''
,,,,Jeg svæver i en anden Egn:''
,,,,Mig klang en himmelsk Harmonie,''
,,,,Jeg svang mig op og fløi forbi''
,,,,Den Have, som I synger i:''
,,,,Titi! titi!''
,,,,Farvel, min fordums Glædes Hegn!''
,,,,O Tryllerie!''
,,,,Jeg toner i en anden Egn:''
,,,,Titi! titi!'''' 

,,Nordlysene nu tændte sig med Bruusen,
,,Og Sangen tabte sig i deres Susen;
,,Vi opgav endelig vort Haab
,,Og endte Legen og dens Raab.
,,Men skiøndt vi sørged femten Foraarsdage
,,(Hvori fra Lunden intet Ekko klang),
,,Forvandled dog vor bittre Klage
,,Til en veemodig Afskedssang
,,Den Trøst, at ingensteds usalig Smerte
,,Vil torde nærme sig et saa uskyldigt Hierte,
,,Og at ved hendes første Hiems Forliis
,,Palmine vandt et andet Paradiis.
,,I Lunden derfor atter Ekko klang,
,,Vi sang:''

,,,,Hun var uskyldig, from og kiærlig''
,,,,I dette Glædens lille Hegn!''
,,,,Hun svang sig til en anden Egn,''
,,,,For der at flagre mere herlig!''
,,,,Hun finder andre Søstre der;''
,,,,Og engang skulde ogsaa vi,''
,,,,Titi! titi!''
,,,,Did flyve dette Hegn forbi,''
,,,,Titi! titi!''
,,,,Vær altid, Søster, hvor du er,''
,,,,Dig selv kun lig!''
,,,,Vi Fugle, vi, som blive her,''
,,,,Vil ligne dig!''''

Saa tonte Fuglen og fløi ned.
Jeg strakte Haanden ud  og vaagnede derved.

Saaledes lærte mig en himmelsk Drøm
Paa Bredden af vor Thunas Tryllestrøm,
Palmine! hvad dit Smil alt tidlig lod mig ane:
Hvorfra du har den englelige Vane,
At flagre som en Fugl med din udslagne Favn.
O læg den aldrig af! jeg den for meget ynder!
Jeg vilde føle smertelig dens Savn!
Det er en Flugt mod Himlen, som begynder
I Støvets Lænker alt at yttre sig
Som englelig!
Vel hæve vi, med al vor beste Flagren,
Os ikke høit fra det beskedne Straa,
Vi, her i Livet, træde paa,
End sige over Ax, som bølge sig i Agren;
Men det er altid skiønt, at vidne noget om,
Og det var blot i Flugt med Digteraanden
Og flagren op og ned med Armen og med Haanden,
At det er Lysets hulde, blide, milde,
Bevægelige, livelige Kilde,
Hvortil vi gaae, hvorfra vi kom!

Modtag med Smiil og venlig Mine
Din Elskers Toner i et Sprog,
Hvori han syntes, Nattergalen slog
Og Lærken trilled, selv ved Siden af Palmine,
Langt borte fra hans eget Hiem!
Maaskee Gallina flagre kan trods dem;
Maaskee paa stærkere, maaskee paa flere Vinger
Teutona høiere sig over Alper svinger;
Men Lærkens Dirren, Nattergalens Suk
Og Turtelduens dybe kiælne Kluk
Er ikke tydske, meget mindre franske.
Palmine! læs, hvad qviddrende jeg skrev
I dette fuglelige Flyvebrev;
Og lad det ane dig, at hine Toners Svev,
Hvis Nyn og Suk i Lunden dig henrev,
Er danske!






I:baggesen2002012805
T:Paaske-Indbydelsen
U:Til Doctor Winsløw
N:Winsløw er den berømte læge Jacob Winsløw (1669-1760) som levede hele sit aktive liv i Paris
U:1792
F:Jeg har Klokken henimod syv i min Stue
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                                      Kiøbenhavn.
  Jeg har Klokken henimod syv i min Stue
Den yndigste, deiligste, vakkreste Frue,
Som nogentid Engelland bar.
De elsker dog Engelland, Skiønhed, og Ynde  
Kom, kiæreste Winsløw, det Blod at fortynde,
Hver af os i Hovedet har! 
Jeg veed, at De kommer kun for at helbrede  
Tre Patientinder hos mig ere rede,
At modtage Helbred af Dem:
Min Kone har Hoste  min Søster har Krampe  
Min Stuepige ligger i Feberens Dampe  
Min Søn og jeg selv  det giør fem.
Men det Hospital er kun lidt  mod den siette,
Den omtalte Frue, hvis Hoved at lette
Jeg egentlig bønfalder om.
De finder desuden vor Schulz og hans Mage;
Og kan Dem en Steg af Paaskelam smage,
Og vil De til Takke med Torskene tage
I nysmeldte Selskab, saa kom!

I:baggesen2002012806
T:Parnas-Revolutionen
U:Til de ni Muser i Gravensteen
U:(I Apollo den Sextendes Navn.)
U:1791
F:For nogen Tid det Rygte gik
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde

For nogen Tid det Rygte gik,
At Amor, denne Gud, der var saa rask som liden,
Og syntes skabt til ret at trodse Tiden,
Sit Banesaar af egne Pile fik,
Fornemmelig af Nag, fordi han saae
Meer end sin Moder i vort Daniens Lovise
Og derved nødtes til, den Skiæbne sig at spaae,
At Alle Nordens Cypris vilde prise,
Og at han længer selv ei vilde kaldes skiøn.
Naar Jorden engang saae Lovises Søn.
Med Vished veed man, at hans glimrende Frue Moder,
Fordunklet, ikke meer opholdt sig her,
Men flygtede til andre Kloder,
Hvor ingen Rivalinder er.
At Jupiter alt for saa længe siden
Er sovet hen,
At han er færdig at staae op igien,
Det strækker sig endog til Bürgers Viden
(Som dog skal være meget liden!)
Saturn er, som man seer, indsluttet i en Ring
Og giør ei heller mange store Spring  
At Mars det ei vil giøre længe,
Det lærer Galliens Revolution,
Og Mangelen paa Subordination,
Og Keiser Leopolds Resignation,
Og Overgangen fra den Spanske Vagt-Cordon.
Merkur i nogen Tid paa Nippet er at hænge;
Som Rapse-Gud (det var ham noget nær)
Han er ei heller meget bedre værd.
Om Juno siger man, at, siden salig Manden
Er død, og Ludvig gjorde det Spilop,
At sige til sin Krones Tilbud: Top!
Hun reent skal være gaaet fra Forstanden.
Minerva hos Herr Pram, min gode Ven,
I Dannemark gaaer stærkt igien.  
Diane  Hecate  Proserpina, med flere,
Skal siden Kants Kritik og Reinholds Theorie,
Af Angst for denne nye Philosophie,
Reent være færdig at krepere.  
Saa gik  og gaaer det efterhaanden flere.
Cybelemoder, Enkedronningen,
Gaaer og derhen  
Og kort: med hele Gudfamilien
Det er, som med saa meget mere,
Kun Knald og Fald,  
Og snart, som med et Lys, det ude være skal.
Med Gratierne (som jeg, saa sandt at sige,
Blandt alle disse fandt de mest guddommelige!)
Jeg ikke veed, hvor det staar til saa lige  
At nu omstunder de er fleer end tre,
Det her imidlertid en Blind kan see;
Men om det netop de selv samme ere,
Som dansed om Gudinden i Cythere,
Der kunde tvistes meget om  
Jeg troer, at med vor nye Venus flere
Og endnu skiønnere til Norden kom,
End nogentid blev seet i Grækenland og Rom.

Men nok af Tidender om Dødsfald og deslige
I Gudernes det gamle Rige!
Vi alle skulle gaae den samme Vei;
Imidlertid dog  alle gik den ei.
Tre Gange tre pieriske Gudinder
(Tre Gange tre giør ni)
Man endnu her og der i Poesi,
Og som jeg seer med nifold Tryllerie,
I Gravensteens Olympus finder.

O Held mig! at engang mit Øie saae,
Hvad i begeistret Andagts Øieblikke
Jeg ubønhørt saa ofte kaldte paa  
Og  samlet i det mindste  skued ikke!
O Drøm! o Lyst!  men er du blot en Drøm,
Saa lad mig evig, evig, evig drømme!
Og lad min Aand i sin Beundrings Strøm 
Fra Sol til Sol i denne Himmel svømme!

Al Verden veed ei blot, at Muserne er ni:
Men og at deres Stats Gynokratie
Formedelst Kong Apoll (en ellers artig Herre,
Men noget herskesyg, som Konger flest, desværre!)
Udarted tidlig alt til Despotie  
Der var, for Resten, intet ondt deri;
Thi denne Fyrste var, som Alle sige,
Sin Stierne lig, der Fattige som Rige
Bestraaler alle lige;
Og naar Monarken ligner Solen  man
Kan leve meget got i et despotisk Land.
Men Skade! det er netop ikke ganske
Tilfældet overalt! Naar man seer til lidt grant,
Er alle Souverianer ikke danske;
Der gives en Hob franske deriblandt.  

Men atter til Gudinderne tilbage!
Hans lyse Majestet, saa dødfri, som han lod,
Dog maatte drikke med af Lethes Flod  
Med ham forsvandt Parnassets gyldne Dage;
Hans Eftermand var ikke nær saa god.

Jeg veed ret got, at mange ny Poeter
Forsikre vidt og bredt, at han er til endnu 
Ja gid det var saa vel! saa stod jeg ikke nu
Imellem Muserne som en fortabt Trompeter.
Nei! skiøndt i Evalds, Prams og Thaarups Vers,
Fornemmelig i alle Musers Breve,
I Fader Wielands attiskfine Skierts,
Og Schillers Alvor end han synes leve,
Død er han  det er vist! saa vel som Jupiter
Og al den anden Gudehær,
Og fiorten Eftermænd, som efter ham de hulde
Gudinder efterhaanden Zeptret gav,
En efter anden lød Naturens Krav
Og ligge roelig under Mulde.
Hvad Misforstand heri har voldet overalt,
Er, at de alle blev Apollo kaldt,
Endskiøndt iblandt dem alle femten vare
(Saa lidt som i den lange Ludvigskare)
Knap tre, som Navnet med lidt Føie bare.

Guddommelige Muser! mig i Dag,
Jeg veed ei selv hvordan, blev undt den Ære,
Iblandt Apollerne den sextende at være  
En Hæder, som jeg føler mig for svag
I læng're Tid, end høit den halve af en Dag,
At bære.
Dog, for mig den ei reent uværdig at betee,
Nedlægger jeg, i følgende Idee,
For Eders Fødder, yndige Gudinder!
Den Krone, jeg, som fleer, i Drømme fik;
Mit Hierte meer end al dens Tryllen finder
I Eders Øines milde Himmelblik!

Ifølge Vælden, mig blev skienkt i denne Gave,
Erklærer jeg, at fra den Dag i Dag
Regieringen skal være deres Sag,
Som Kald og Evne til Regiering have;
At ingen Phoebus meer skal lemmes i
Det eenehellige Gynokratie;
At selv hans Navn af al vor Fremtids Poesie
Forvises skal. Mit Held, guddommelige Ni!
For Resten eene skal bestaa deri,
Til evig Tid at være Musers Slave.

O dette Held jeg skatter meer,
End vidste jeg det alt, hvad første Phoebus vidste,
Og sang som Milton, Klopstock, og Homer.

At ellers jeg, Apoll den sextende, den sidste,
Den ringeste  nedlægger Zeptret her
For ni Gudinder  intet Under er;
Men  hvis Apoll, den første, store, viise,
Den eeneste, som Zeptret værdig bar,
Blandt Muserne blot havde seet Lovise,
Han sikkert selv Regent kun een Dag bleven var!
Han ikke Jorden blot med alle Herligheder,
Men Solen havde lagt for hendes Fod,
Og nøiet med en evig Pages Lod  
Ei meer tilbedet, men Tilbeder,
I hendes Velbehags, i hendes Bifalds Smil
Gienfundet meer end alle Soles Ild,
Og meer end alle Pindi Saligheder!


I:baggesen2002012807
T:Postscriptet i Aar til Brevet i Fjor
U:Til Jessen i Altona
U:1802
F:Tillad, høistærede Krigscommisarius!
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                                    Lüneborg.
   Tillad, høistærede Krigscommisarius!
At, mens jeg nipper til lidt Mad
I denne Svinestad 
Jeg kalder saa den Bye, hvis Vaaben er et Sus  
(Men blot for Rimets Skyld jeg nævner paa Latin
Hint eiegode, vidtberømte Svin,
Der roded op den Saltets Grube,
Som udgiør disse Heede-Biers Kube)
Tillad, at jeg, som sagt, i største Hast
Med et Par Linier Dem takker
For Deres og for Deres Kones Smiil,
Der standsed i sin Iil
Min Reisepiil,
Og gav mig Styrkning til at vandre flere Miil;
Tilbød mig Støvler, overlod mig Frakker,
Dyrt kiøbte hos Herr Schramm,
(Som, in parenthesi, faae Skam,
Saa længe til af Rig han blir en Prakker!)
Og lærte mig det hele giæstfrie Værd
Af Landsmands Standsning paa en hastig Reisefærd.

   Hvad jeg kan yde her af Tak, er saare tyndt;
Det bedste maa jeg lade streget  
Men ligemeget!
Correspondancen er dog nu engang begyndt.
Og, om Begyndelsen kun lidet mig vil hædre,
Kan Enden maaskee blive desto bedre.

   Da Posten iler bort i dette Øieblik,
Maa jeg i Hast til Hovedsagen skride,
Som er, at lade Dem og Bankkomptoiret vide
Mit Opholdssted i Frankrigs Republik,
Ifald lyksaligviis det skulde hende,
At Banken nogentid mig Noget maatte sende.

   Adressen er da, gode Ven:
,,Til Baggesen,
(Aldeles ikke Citoyen!)
,,A l'Elisé-Bourbon (il manque un e!)
,,Rue fauxbourg Saint Honoré,
,,Numero soixante et six,
,,Paris  ,,
Jeg haaber, ved min Ankomst der at finde
To Linier fra Dem og Deres Gemalinde,
Som, ihvor kiær mig Banken ellers er,
Mig skulde være meer end selv en Vexel kiær;
Skiøndt Vexler (mellem os saa sagte)
Er ikke heller at foragte.

   Kys Deres Frue med den Heftighed, hvorom
Jeg talte med Dem tæt ved Hamborgs Bom!
Og hils den latristransporterende Herr Broder
Hvis Liv vist bedre gaaer, end om det gik paa Noder
Som mit, 
Der halter lidt
Og bedre holden var med Latris, end med Oder.

   Endnu engang, lev vel, i alt for nære Bye!
Til De kan længer bort fra Hamborg tye;
Og tilgiv, at i denne korte Skierts
Jeg salig Agent Holks afdøde Vers
Lod leve op paa nye!
Parodieer mig dem tilbage!
Saa vil de samme Riim ret ypperligen smage,
Elskværdige Herr Jessen! Deres Ven,
Jens Baggesen.



                      Efterskrift
                        1803


                                             Paris.
   At det nærværende Postscriptum til et Brev,
Som jeg omtrent for eet Aar siden skrev,
Saa sildig kommer, og maaskee for silde,
Er ilde.
De har formodentlig for længe siden glemt
Begyndelsen, der, som De seer af Stilen,
Var Frugten af en alt for hastig Iilen,
Og er for Slutningen nu reent forstemt.

   Til Brev, man skrev i Fjor, Postscript i Aar at føie,
Er værre selv  med Skam jeg det tilstaaer  
End et Hielp Gud i Dag til Een, som nøs i Gaar,
Og i Correspondents, som Kursen har for Øie,
Haardt at fordøie.
Men, kiære Ven, De trykker her en Byld,
Hvori jeg har i Grunden ingen Skyld.
Postscriptet havde fulgt umiddelbar paa Brevet,
Og Himlen veed, hvor meget meer var skrevet
Fra den Tid indtil nu, hvis ikke Deres Svar
Var udeblevet.

   Hvor Deres Taushed mig i Hiertet skar!
Ni Maaneder utrøstelig jeg var,
Og tænkte: Jessen, som saa mangen anden,
Gier din Correspondents i Vers og Prosa Fanden  
Han andet at bestille har,
End spilde Blæk, Papir og Tid med Svar.
Jeg gik af Græmmelse fast ganske fra Forstanden  
(Imellem os var Veien ikke lang,
Jeg var fra Barnsbeen af derpaa ret got i Gang.)

   Slut til min Studsen, da, for trende Dage siden,
Jeg Pjalten fandt, her handles om,
Hvorpaa jeg havde ventet hele Tiden
Et venligt lille Svar, som aldrig kom.
Formodentlig jeg den har kopieret,
Det er at sige skrevet om  
Thi den i Lüneborg paa Posten blev leveret.
Det faldt mig ind, ved den igien at see,
At mueligviis Originalens Sludder
Var gaaet underveis i Skuddermudder;
(Saa gaaer et Lagen tidt, end sige liden Blee;
Hvad med en Verden kan, kan med et Sandskorn skee.
Skabt rimer sig med tabt: vi dødelige Stakler
Er' underkastede deslige Tabs-Mirakler:
Atlantica forgik i Tidens Hurlumhei  
Mit Brev kan have gaaet samme Vei.)
I saadant Fald det er naturligt intet Under,
At med et Svar derpaa De gav Dem gode Stunder.

   Jeg forudsætter dette Fald,
Og  Buldret af et heftigt Tordenskrald,
Der, som jeg skriver dette, mig bedøver,
Er mig Bestyrkning nok  jeg ikke meer behøver  
Jeg skriver uden Skye
Min første Tilskrift om paa nye,
I Haab, at samme dennesinde
Vil Veien til Pallmall ved Hielp af Posten finde.

   Alvorlig talt, min Landsmand og min Ven!
Det Venskab, De og Deres hulde Mage
Ved Deres Omgang i de to tre Dage,
Jeg saae Dem, lod mit danske Hierte smage,
I Mindet kommer mig saa tidt igen
Med fædrelandsk Fortryllelse tilbage,
At jeg umueligen kan Fristelsen modstaae,
Dem efter fast et Aars Forløb at melde:
Hvorlunde mine Breve, store, smaae,
Riimløse, rimede, som saa.
Ja mine Bøger selv, og Verden  kan forgaae;
Men hverken Afstand eller Tidens Ælde
Formaaer Erindringen om Dem at fælde;
Og at det meget vilde glæde mig,
Hvis De med næste Post mig kiærligen lod vide,
At De er munter, frisk og lykkelig;
Og at jeg kan paa den Forsikring lide:
At naar og hvor vi sees igien,
Jeg finder, hvad jeg fandt i Altona  en Ven.

   I tryg Forventning af et Svar paa dette,
Som mit betyngte Bryst vil ikke lidet lette,
Omfavner jeg Dem i mit Hiertes Aand,
Og kysser Deres Frues skiønne Haand.




I:baggesen2002012809
T:Smagens Forfalden
U:Til Rahbek
U:1795
F:Jeg læste samlede, hvad mange Gange
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                                 Gravensteen.
   Jeg læste samlede, hvad mange Gange
Jeg sang i Vennelag,
For middelmaadig Viin at give Mestersmag,
Min Mesterdrikker! dine Mestersange;
Og saae, du kaldte din fuldendte Spøg,
Der netop er, som rimet Spøg bør være,
I munter Latter hyllet Alvors Lære,
Forsøg  ,,Forsøg?'' udraabte jeg, ,,Forsøg?
Saa skulle vi dog evig staae tilbage
I Sammenligningen med hine Dage,
Da Latiums og Hellas's Harper klang?
Og lykkes det en vor Tids Skiald engang,
Med hin Tids umiskiendelige Mærker
At præge hint og det af sine Værker,
Maa Titlen i det mindste vidne om,
Hans Smag ei dannedes i Grækenland og Rom.
Anakreon skrev nu Forsøg til Viser,
Horaz Forsøg til Oder, og Homer 
Skrev sikkert og paa vor Maneer
Forsøg til et Par Epopeer''  
Ak! vor Tids Smag er mindre eller meer
Fordærvet af Tobak, af Øl, og af  Aviser.


I:baggesen2002012810
T:Stambogen
U:Den 28ende September 1895
U:Til Hertug Frederik Christian af
U:Augustenborg
U:1795
F:Der levede for hundred Aar
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                              Gravensteen.
   ,,Der levede for hundred Aar
,,I Dans Elysium en Hertug uden Mage
,,I Fortids, den Tids, og i vor Tids Dage  
,,Hans Navn, hvis Minde sikkert ei forgaaer,
,,Var Frederik Christian; hans Hertuginde
,,Var Jordens favreste, forstandigste  maaskee,
,,Ved mere nøie til at see  
,,Selv eeneste naturlige Fyrstinde;
,,Den største Roes af deres Mund,
,,Som i de Tider begge kiendte,
,,Var den: hinanden de fortiente!
,,Saa god var han, saa elskelig var hun.

,,Hvad dem især udmærkte selv i Norden,
,,Hvor Despotie,
,,Pedanterie,
,,Og Slaverie
,,Dog ingentid almindelig er vorden,
,,Var denne viise Liberalitet,
,,Som planter, nærer og udbreder
,,Den blomstrende Humanitet,
,,Hvis Frugt er Dyder og Lyksaligheder.

   ,,Min Farfars Far, en dengang taalt Poet,
,,I hvis Forsøg du tidt Louises Navn har seet  
,,En Vandrerom i Østen og i Vesten,
,,Men ganske skikkelig og ærlig Mand for Resten,
,,Just levede paa samme Tid,
,,Og nød den ham af mig saa tidt misundte Lykke,
,,I Gravensteen og i Augustenborg
,,At glemme hele Livets Sorg
,,Ved Synet af Naturens Mesterstykke  
,,Han hyldede det ædle Fyrste-Par
,,Med en Hengivenhed og Troskab uden Lige,
,,Hans Hjertes Helt var Han, Hun dets Heltinde var,
,,Som os hans bedste Digte sige;
,,Hans hemmelige Dagbog, som engang
,,Du arver efter mig, fortæller og, hvorlunde
,,Han alting skyldte dem; i Sygdom og i Trang
,,Hans Ungdoms første Dage tungt henrunde,
,,Da fandt han Frederik Christian, og see!
,,Ved hans Beskyttelse blev Sundhed, Lyst til Livet,
,,Udkomme, huuslig Fryd og Virksomhed ham givet,
,,Han Mand og Fader blev  og vore sidste tre
,,Forvandskabskuld den Hertug Livet skylde,
,,Hvis Billed hist du seer i Marmor paa min Hylde.

   ,,Vor Stammefader, havde han ei vær't,
,,Vist ugift var af Slægtens Rad forsvundet;
,,Først da han Fredrik og Louise havde fundet,
,,Fandt han sit Livs Forøgen noget værdt.
,,I Dag, min Søn, for hundred Høste siden
,,Han helligholdt i Gravensteen
,,Den Fødselsdag, vi signe hver og een
,,I vor Familie. Min Farfar, dengang liden,
,,Knap halv saa stor som du, en tvendeaarig Pog,
,,Opledte Billeder i denne Bog,
,,Hvori hans Fader skrev, hvad du nu lærer stave:''

   ,,,,Den ott' og tyvende September skal hvert Aar,
,,,,Saalænge som min Slægt bestaaer,
,,,,En festlig Rang i vor Calender have.
,,,,Paa denne Dag blev Hertug Fredrik fød.
,,,,Den Roe, den Fryd, jeg her i Livet nød,
,,,,Meer eller mindre var hans Gave.
,,,,Og du, min Søn, som fyldte tvende Aar
,,,,I Gaar,
,,,,Dig denne Stambog hellig være!
,,,,Din Søn, din Sønnesøn, til sidste Led den lære,
,,,,At signe Mindet af en Mand,
,,,,Hvis Priis jeg, mens han lever ei fortæller,
,,,,For ei med Povler- og med Peter-greller
,,,,I samme Protocoll at skrives an.
,,,,Hvad, efter hundred Aar, man skriver eller siger,
,,,,Kan dog vel, haaber jeg, ei meer sees an som Smiger.''''

   Saa talte han, mens han tog af arvet Giemme frem
En Hob Reliqvier, i stadselige Rader,
Aar atten hundrede halvfemsenstiv' og fem,
Min Sønnesøns den ældste Søn, som Fader,
Sin lille Fredrik til, der mærksom stirred paa
Den Herlighed, han første Gang nu saae:
,,See her, min Søn, det kiæreste jeg eier,
,,Den Daase hist, og dette Uhr, og her
,,Hvad, skiøndt for hundred Aar alt visnet, dog opveier
,,Og overtræffer alt, hvad blomstrer fiern og nær:
,,En Rose, visnet paa Louises Bryst,
,,Min Farfar Carl forært, og disse Blade
,,Af en hans Fader skiænket Blomstpleiade,
,,Der af Louises Haand ham straalte Himlens Lyst!
,,Det alt tilhører Dig, hvis du vil lydig være,
,,Med denne Stambog, som fra Søn til Søn,
,,Vor Slægt har lært, og skal fremdeles lære
,,Din Stammefaders deri skrevne Bøn:
,,,,O! Himmel! lad for mig min sidste Slægt end prise
,,,,Vor Fredrik Christian og hans Louise!''''

   O du! hvis ædle, skiønne Siæl,
Hvis Sandhedskiærlighed og Lyst ved Andres Vel,
Hvis rene Villie jeg kiender!
O du min Vækker, min Velgiører, og min Ven!
Lad paa din Dag den Tak, som i mit Hierte brænder,
Indklædt i Drømmen om den samme Dag igien
Om hundred Aar, dig ei mishage!
Den Sang, hvori jeg her fortalte den,
Skal Ord for Ord min sidste Søn gientage.


I:baggesen2002012811
T:Strømpebaandet
U:Til Fru Friederike Brun
U:(Isteden for at give det Fundne tilbage.)
U:1799
F:Vee den Vanhellige, hvis Haand
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                           Kiøbenhavn.
   Vee den Vanhellige, hvis Haand
Formaster sig at løse Baand,
Som Næstens Kones Strømper binder!
Vee den, som skotter blot dertil
I et og andet Flagre-Spil
Af overgivne Vestenvinde!
Ja Vee selv den, der i en Drøm
Med Tanken nærmer sig en Søm,
Som at berøre sig ei sømmer!
Vee hver og een Forvoven, som
Antaster mindste Helligdom,
Endogsaa den, hvorom han drømmer!
Jeg finder utilgivelig
Enhver, som fræk forgriber sig
Paa mindste Baand, der noget binder,
Fra det, som skiærmer svage Syn
Imod Oplysnings vilde Lyn,
Forinden Lysets Sol oprinder,
Til det, der under Skiørtes Flig,
En skybesløret Iris lig,
Om yndig Kones Knæ sig vinder.
Men ogsaa Vee, Foragt og Haan
Den Feige, som for løse Baand
Tilbagezittrer som for faste;
Der høit med Alles driver Spot,
Men stille for et enkelt blaat
Sig ydmyg kan i Støvet kaste;
Der loe til Millioners Gru,
Hvis Statens Bælte gik itu
Og Krandsen faldt af Himlens Tinding,
Men med en lav og frygtsom Aand
Tør ikke røre ved det Baand,
Som bandt ham til den usle Vinding!
Vee den, som bag sin Bogreol
Antaster Aanders Soles Sol,
Og Fredens Helt, og Statens Værner,
Men trukket af sin Vinkel frem
Staaer skiælvende med hvert et Lem
Og skraber ud for løse Hierner!
Vee, Vee mig selv, om Viises Dom
Var den, jeg brød mig intet om,
Naar disse Vers for spidse lade;
Men Vee mig og, ifald et Snert,
Der traf en Skriblers nøgne Stiert,
Mig skiælve lod for løse Blade!
Dog til mit Strømpebaand igien  
Vee den, og den, og den, og den,
Som løser sligt, hvor det er bundet;
Hvis ellers ei ham Elskovs Gud
Det har om Been af egen Brud
Engang med egne Hænder vundet.
Men ogsaa Vee den dumme Knøs,
Som finder Helligdommen løs
Paa Templets offentlige Trappe,
Og ei som Ridder og som Mand 
Seer til, saa hurtig som han kan,
Et saadant Bytte vips at snappe!
Og nu tilfulde tifold Vee
Den Digter, som det kunde see
Ved Foden af en Digterinde,
Og lade ligge, hvad der laae,
Og ikke sig til Ridder slaae,
Ved strax det om sig selv at vinde  
Og ikke heller gav igien
Hver anden Skiænk af den og den,
End Baandet, som ham her blev givet!
Jeg appellerer selv til Kant,
Mon Venus vel en slig Pedant
Lod finde noget meer i Livet?
Nei, Muserne saa rent forhadt,
Saa rent af Gratier forladt,
O Doris! er den Digter ikke,
Der trylledes saa mangen Gang
Af Himlens Toner i din Sang
Og af dens Glands i dine Blikke.


I:baggesen2002012812
T:Svaret
U:Til Kammerraad Astrup
U:(Som paa Riim havde bedet mig om en Loge til Nytaarsstykket, og i Tanker dateert sin Billet: Rosendal, istedenfor Kiøbenhavn, og May istedenfor December.)
U:1799
F:Jeg lover hermed en Billet
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde



                            Kiøbenhavn.
   Jeg lover hermed en Billet
Til Stykket: den forladte Datter,
Saasnart man samme giver atter,
Skiøndt sligt at skaffe just er ikke let,
Da Publikummet, som det lader,
(Især det fine paa de store Stolestader)
Af Lastens Hvideløg i denne Dydens Ret
Saasnart vel ikke bliver mæt;
Og hvad jeg lover, skal jeg ærlig holde.
Men mine Hænder ere lidt for kolde,
Min Siæl for mat, min Aand for tom,
Til at giengælde dine Vers derom.
Jeg vover ikke med din friske Landsbyemuse
At dandse paa de strødde Riim om kap;
Min Kiøbstæddulle vilde sikkert buuse,
Hvis din et Øieblik den slap.
Jeg, som Poet, mig trækker klog tilbage:
Et Særsyn i din rimede Billet
Er nok til mig paa Flugt at jage;
Og det er det:
At, paa den koldeste blandt vore Vinterdage,
Din evig grønne Phantasie
Har, med en mig ufattelig Magie,
Som der er meer en Riimbegeistring i,
Formaaet at trylle dig i Rosendal tilbage,
Og Sneens Maaned selv for Blomsternes at tage:
Det kalder jeg den ægte Poesie,
Det sande Digtersværmerie,
Hvori,
Min gode gamle Ven! det er med mig forbi,
Fra den Tid af jeg her kom til at bage
Prosaisk Rug- og Byg- og Havrebrød
Isteden for poetisk Hvedekage.
Det bliver, haaber jeg, om føie Tid min Død.
Hils med et Rosenkys din Kianne Mage!

   E. S. Jeg er prosaisk nok, desværr'!
Til at datere Brev fra Stedet, hvor jeg er,
Regentsen nemlig,
Der dog just ei er overmaade hiemlig.

I:baggesen2002012813
T:Tandpinen
U:Til Doctor Winsløw
N:Winsløw er den berømte læge Jacob Winsløw (1669-1760) som levede hele sit aktive liv i Paris
F:Min Kone skranter lidt igien
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


  Min Kone skranter lidt igien.
Den korte Tid forbyder mig, min Ven!
At sige mere tydelig,
Hvorledes hun befinder sig.  
De regner det vel ei saa nøie;
Dog dette maa jeg end tilføie:
I hendes Tunges Land er tusindfold
Tyrannisk Enevold:
En ormestukken Tand er Thronen 
Kom, kiære Winsløw, kom
Og riv Despoten om,
Styrt Ludvigen, som plager Konen
Langt meer, end hin kun alt for gode Ludevig
Har nogensinde plaget Frankerig  
Skil den uværdige ved Kronen,
Og lad republikanisk Regieringsform
Forjage Smerte, Vold, og Orm!
I Stiil, som koster mindre Hovedbrud:
Træk Tanden ud!

I:baggesen2002012814
T:Vor Verdens Skabelse
U:Til Walterstorf
U:1800
F:O De, som Oceanets Flade
N:Indtastet af Svend Andersen efter Jens Baggesen: <i>Udvalgte Værker</i>, Serien ,,Litteraturens Mesterværker'', Kunstforlaget Danmark, København, 1914.
Q:kilde


                      Kiøbenhavn.
   O De, som Oceanets Flade,
Med vore sorte Brødres Øer,
Pallmall, og Store Kongensgade,
Paris, og London, og Korsøer,
De nordamerikanske Stater,
Vor store Post, vort gode Hof,
Vort middelmaadige Theater,
Og kort, vor halve Jord gav Stof
Til tusindgange flere Tanker,
End i en daglig Hierne vanker,
Min Land- og Vand-bereiste Ven!
Tør min forfrosne Pen vel haabe
At afbetale med en Draabe 
De mange Glas af Moerskabs Væld,
Hvorfor jeg, siden Deres Kiendskab
Mig blev til Længsel efter Venskab,
Til Deres Omgang er i Gield?
Ak! trods den Varme fra Levante,
De sendte mig i Alikante,
Trods Heeden af den gamle Rum,
Jer er og bliver dum og stum;
Og, hvad jeg ønskte Dem at yde, 
Vil af den frosne Pen ei flyde.
Ovid, som attenhundred Aar
Alt ligger i sin Grav, bemærker,
At der til alle Moerskabsværker
Udfordres klækkelige Kaar;
Men mine  skiøndt jeg har den Ære,
Theatrets Medregent at være;
Skiøndt jeg med en saa verdslig Prang
Foreener hellig Provste-Rang
Og altsaa, som det maatte lade,
Kan søbe Kaal af tvende Fade  
Min Walterstorf! slaae neppe til,
Mig selv og mine blot at made,
Som man i Prosa mades vil,
End sige, Folk at giøre glade
Med Vers, og hvad der hører til.
Dog, for at giøre hvad jeg kan,
Da De til Tidsfordriv forlanger
Et Riimbrev af den gamle Sanger,
Hvis Vers en Tid lang flød som Vand  
Min Muses Gienfærd skal forsøge,
Endnu engang i Riim at spøge:
Lad see, hvorledes det gaaer an!

   De gamle Guder og Gudinder,
Som fordum styred Hav og Jord,
Og Luft og Ild, og hvad man finder
Derpaa, deri, derudenfor  
Hvoraf de fleste nu er døde
(Saa nær som Phoebus og de Ni,
Som hist og her man end kan møde
I een og anden Poesi  
Og Elskovs Gud, som munter, vever,
Barnagtig, og uskyldigvild,
Med al sin Trolddom endnu lever,
Foryngt i Deres Christjans Smil  
Og Gratierne, som Dem dandse
Imøde, hvor De træder frem,
Og mangen Gang med Myrtekrandse
I Rosenkiæder hilder Dem)  
De, længe førend mine Sange
Blandt Philomeles Klager lød
I Siællands Skoves dunkle Gange,
Selv længe førend jeg blev fød  
Ja længe før den første Spire
Til Eegen, i hvis Lye jeg sang,
Var pippet frem, - trods Phoebi Lire
Sig kiedte morderlig engang.
Trods alle Digtergudens Triller,
Trods Pieriders Melodie,
Trods alle Sphærers Harmonie,
Cytheres Suk og Momi Piller
De gabede forskrækkelig,
Som om de hørte Philosopher.
(Man har den Skik ved alle Hoffer,
Engang iblandt at kiede sig;
Sligt hendes end i vore Tider.)
Men Kiedsomheden gik omsider
Saa vidt, da ingen Tidsfordriv
Slog an, at de tilsidst blev kiede
Af det guddommelige Liv,
Og fik til Evigheden Leede.

   Der endelig blev holdt et Raad,
Hvori man pønsede, hvorlunde
Tilværelsen vel saltes kunde
Ved Hielp af Latter eller Graad,
Forinden den gik reent i Raadd.
Man pønsed dybt og pønsed længe,
Og længe kom der intet ud
Af al den Pønsen  og hver Gud
Tilsidst var færdig sig at hænge.

   Omsider Momus, som saa tidt
Monotonien havde dødet
Og Evigheden dem forsødet,
Naar Saligheden gik for vidt,
Ved Hielp af mangen bitter Skose
Og saltet Spot og pebret Glose,
Faldt paa saa narrisk en Idee,
At inden den var heel udføret,
Da blot man halv den havde høret,
Det hele Raad stak i at lee.

   ,,Hvad om vi gav os til at skabe,''
Saa halv i Skiægget, lød hans Ord:
,,Et Billed af os selv, en Abe?
,,Et Billed af Olymp, en Jord?
,,En Verden, narrisk sammenblandet
,,Af Graad og Latter, hvis Natur,
,,Endskiøndt det ene som det andet,
,,Var netop vor Karrikatur?
,,Og, at des sikrere der ikke
,,Skal spores mindste Plan deri,
,,Hvad om vi gav os til at drikke
,,En Draabe først? hvad siger I?''

   ,,Det Forslag er vor Momus værdigt!''
Udbrød den hele Gudehær
Og neppe gav man sig ifærd
Med Skabelsen, før alt var færdigt:
Vor Jord med alt sit Skramlerie,
Palladser, Hytter, Templer, Telte,
Poeter, Krøblinger og Helte,
Kort sagt  det hele Fuskerie.  

   O De, som Oceanets Flade,
Med vore sorte Brødres Øer,
Pallmall, og Store Kongensgade,
Paris, og London, og Korsøer,
De nordamerikanske Stater,
Og, hvad der kommer ud paa eet,
Vort middelmaadige Theater,
Kort sagt, vor halve Jord har seet  
Min Walterstorf! De sikkert fatter
Olymps uendelige Latter
Og spared mig en Liste paa
De Narrestreger, der man saae.

   Jeg haaber og, at De tilgiver,
Jeg denne Gang ei mere skriver; 
Thi som jeg Brevet har begyndt,
Det torde blive lidt for tyndt!
Hvi skulde jeg Dem længer kiede?
De sover sikkert allerede!

H1:Balders Igienkomst eller Digte til Nanna

I:baggesen2002030401
T:Den elskede Digter
F:Før mit Væsens stille Harmonie

   Før mit Væsens stille Harmonie
Fra sit Breidabliks de lyse Sale
Til det grønne Herthas Blomsterdale
Drypped ned i Længslers Melodie;
Da min Aand endnu var ætherfrie;
Da jeg ingen andre Flammer kiendte
End de Himmellys, min Tanke tændte -
Da mit eget Spørgsmaal var sit Svar;
Da jeg, over Jordelivets Gaade
Høit ophøiet, under mig forsmaaede
Hvad jeg ikke vidste, hvad det var -
Da jeg lod mit stolte Hierte raade,
Mens det i en evig Tomheds Fred
Ikke drømte selv, hvad nu det veed,
Himmelbetlende til Nannas Naade -
Dengang var jeg - <i>var jeg?</i> - Himmel, nei!
Dengang, uden Vellyst, uden Smerte -
Dengang, uden Harpen i mit Hierte -
<i>Dengang uden Elskov var jeg ei.</i>

I:baggesen2002030402
T:Til Nanna
F:Du, som for Ulykkeliges Vee

   Du, som for Ulykkeliges Vee
Blot Medlidenhedens Varme kiender -
Du, hvis Rosen-Kinders Lilie-Snee
Kun en evig Uskylds Rødme tænder -
<i>Nanna</i> med de jomfrukolde Hænder!
Fly mig ikke paa din Engle-Vei!
Frygt den ei, du Hulde, frygt den ei,
Frygt den ei, den Flamme, som mig brænder!
Lad den brænde høi og stærk og mild!
Den er reen og puur, som Himlens Ild,
Hellig, som det hellige, den nærer!
Nærm dig frit! den brænder jo kun mig;
Intet, Grumme, smelter den hos dig,
Mens mit hele Hierte den fortærer.
Nanna! - men jeg er ulykkelig;
Und mig, hvad du hver en Ussel skiænker,
Som dit Øie seer i Smertens Lænker!
Vil du medynksløs undvige mig,
Blot fordi jeg aander, føler, tænker,
Medens Flammen, du allene nærer,
Mig allene med sin Ild fortærer,
Intet, intet, intet, uden <i>Dig?</i>

I:baggesen2002030403
T:Maalet
F:Svar mig: hvad er vel dit Maal herneden

Svar mig: hvad er vel dit Maal herneden,
    Kiærlighed foruden Haab og Lyst?
Kiærlighed, som frygtsom og beskeden
    Skiult dig ofrer i mit tause Bryst?
Livets Længsel, som med Dødens Smerte
Fylder, ak! det glædetomme Hierte,
    Hvad er dit uendelige Meed?
    Kiærlighed - o! svar mig! - <i>Kiærlighed.</i>


I:baggesen2002030404
T:Suk
F:Smerte! hvi forgiæves beder du?

   Smerte! hvi forgiæves beder du?
Eene mildt bønhørte Bønner læge!

   »Ak! saa længe Hiertet slaaer endnu,
Ubønhørte selv det vederqvæge.«   

I:baggesen2002030405
T:Glædens Kilde
F:Dette veed jeg, at fra nu herneden

   Dette veed jeg, at fra nu herneden
Aldrig tørres ud min Glædes Væld.
Intet kan forstyrre meer mit Eden,
Intet rokke Grunden til mit Held.

   Stedse, hvor jeg vender mine Blikke,
Tryller mig et saligt Himmellyn,
Selv i Mulmet det forsvinder ikke;
Thi hun svæver evig for mit Syn.

   Hvor jeg lytter hen, jeg kan fornemme,
Selv hvor aldrig Livets Toner klang,
Lysets Aanders høie Jubelsang;
Thi jeg hører evig Hendes Stemme.

   Paradisets Flor omdufter mig,
Selv naar jeg blandt nøgne Klipper vandrer;
Thi, mens Tid og Rum sig rundt forandrer,
Blir min Himmel uforanderlig.

   Nærm dig, Skiebne, vred! lad fierne sorte
Tordensvangre Sky'r forkynde dig!
Spær mig alle Lykkens aabne Porte!
Hver en Haabets Engel skiule sig!

   Jeg oplukker Døren til Guds Rige
Naar jeg vil, med Nøglen i mit Bryst.
<i>Elskes</i> er et Held for Dødelige -
Deraf veed jeg lidet at sige:

   <i>Men jeg elsker evig uden Lige -</i>
Og det er Udødeliges Lyst!

I:baggesen2002030406
T:Opvaagnen
F:O! min Kummers Nat er brat forsvunden!

   O! min Kummers Nat er brat forsvunden!
Glædens Sol er pludselig oprunden,
Al Naturen aander Liv og Lyst;
Edens Duft opfylder hele Lunden:
Med dets Roser om min Tinding vunden,
Af Uskyldighedens Engel kyst,
Føler jeg, i Saligheders Svimmel,
Rundt omkring mig Kiærlighedens Himmel,
Og dens fulde Jubel i mit Bryst.

   Smil, som jeg vil evig aldrig glemme!
Haandtryk, som jeg død skal end fornemme!
Kys, som drukned min Aand i Gud!
Var I meer end Udspring af det milde
Barnligfromme Hiertes Godheds Kilde?
Var I Nannas Elskovs Sendebud?

   Nanna! Lad dit Øies hulde Blikke,
Lad en kiælen Lyd bestyrke mig
Hvad mig tryllede saa pludselig
Her i Lundens Paradiis med dig! -

   Himmel, Nanna! men du er der ikke! -
Stille! stille! - glade Melodier!
Svar mig, Nanna! - Nanna, men du tier!
Stille! tys! -
Neppe funden,
Atter svunden!
Nanna! svar mig! svar mig! Var da nys
Ved min Side her din Hvile -
Var din Slummers hulde Smile -
Var dit Favntag - var dit Kys -
Var dit Zittren - var din Rødme -
Var din Læbes Nektars Sødme -
Var du Selv livsalig øm,
Med det sagte Tryk i Haanden,
Da til Dig jeg opgav Aanden -
Blot en Drøm?

I:baggesen2002030407
T:Udelukkende Kiærlighed
F:Lilie, plantet nær mit Nordens Pol

   Lilie, plantet nær mit Nordens Pol,
Som din Krone hæver over mindre
Stierner, der i Uskylds Have tindre,
Slukkende hver Elskovs Roses Sol!

   Ja! jeg føler dybt, hvor høit jeg stiller
Min Gevinst, paa dig allene stilt,
Som saa langt fra Sydens Flora skilt,
Mig ved hver en flygtig Vinding skiller!

   Blir i dig min Længsel aldrig stilt,
Svigter du, hvor Alt om Eet jeg spiller,
Sidste mellem Hiertets Himmels Piller!
Er mig Tid og Evighed forspilt.

I:baggesen2002030408
T:Den første Mai
F:Sidste mellem Balders Høitids Dage!
K:sonnet

Sidste mellem Balders Høitids Dage!
   Vaarens Trylle-Dag, hvis Sol oprandt
   Over Lunden, hvor min Nanna svandt,
Vend mig aldrig skuffende tilbage!

O! jeg drømte, da jeg saae dig drage
   Bort fra Jorden Vintrens sidste Slør,
   At og mindre mørk og kold, end før,
Nanna vilde lytte til min Klage!

Søde Drøm, saa tryllende, som kort!
I sin Faders Huus, (saa klang det søde
   Budskab) vilde hun sig selv modtage.
Da jeg kom derhen, var hun reist bort -
Første Mai min sidste Morgenrøde!
   Vend mig aldrig aldrig meer tilbage!

I:baggesen2002030409
T:Balders Død
F:Fra mit Breidabliks den lyse Bue
K:sonnet

Fra mit Breidabliks den lyse Bue
   Steg jeg ned, trods Skyerne, hvis Torden
   Rundt i natligt Mulm indhyldte Jorden,
Uden for dens Spøgelser at grue -

For med Flammen, som jeg gav til Skue,
   Paa de Freias Altre her i Norden,
   Hvor den selv i Digt var udslukt vorden,
At gientænde Kiærlighedens Lue.

For mit Offer eene jeg begiærte
   Bifaldssmilet af den Rene, Hulde,
   Som jeg helligede Sangens Flammer.
Ak! selv hun med Dødens hele Kulde
   Vier Hødur Veien til mit Hierte,
   Som ved hendes Hielp han eene rammer.

I:baggesen2001101901
T:Kysset
F:Nanna! da med Zittren kyst
Q:kilde
N:Fra <I>»Danfana. Et Maanedskrift«</I>, 1816; af »Balders Igienkomst, eller Digte til Nanna«.

Nanna! da med Zittren kyst
Nys din Purpurlæbe smilte,
Mens i Drømmens Favn du hvilte,
Lænet til den Balders Bryst,
Følte vel i kielen Smerte
Bristende dit lukte Hierte
Tusinddeelen af min Lyst?

   Svar mig, vakte Slummerengel!
Giennemfoer i Dødens Gys
Din berørte Blomsterengel
Intet Glimt af Livets Lyst?

   I din Liliebarm, du Hulde,
Slog et Ætherlyn ei ned,
Tændende dens <I>U</I>skylds Kulde
Med et Glimt af - <I>meer end Fred</I> -
Mens jeg flammed i den fulde
<I>Himmelbrand af Salighed</I>?

I:baggesen2001101902
T:Nannas Smil
F:Vaager jeg - er det mit jordiske Liv
Q:kilde
N:Fra <I>»Danfana. Et Maanedskrift«</I>, 1816; af »Balders Igienkomst, eller Digte til Nanna«.

Vaager jeg - er det mit jordiske Liv;
Drømmer jeg - er det min Vellyst ublandet;
Døer jeg - hvad er det da? - Skaberens andet
Atter af Intet mig kaldende Bliv.

I:baggesen2001101903
T:Kiærlighedens Alt
F:Nanna! jeg har drømt, at lutter døde
Q:kilde
N:Fra <I>»Danfana. Et Maanedskrift«</I>, 1816; af »Balders Igienkomst, eller Digte til Nanna«.

Nanna! jeg har drømt, at lutter døde
   Verdener omgave Solens Liig,
Og, at bag et uafseeligt Øde,
   Mulm i Mulm, Naturen tabte sig -
Men af himmelsk Vellyst Aanden bæved
   I sit Støvs uendelige Gru;
Thi dybt inde, midt i Mørket svæved,
   Salig eene, Himlens Jeg og Du.


H1:

I:baggesen2002032001
T:Afskeden
U:Til Strøm
U:1803
F:Lyksalighed, min Strøm! trods hver Moral-Pendant
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                                     Mayland.

Lyksalighed, min Strøm! trods hver Moral-Pendant,
Fra Zeno til den ellers viise Kant,
Er Maalet, hvortil selv en Dydig sigter;
Og Ingen lever blot af strænge Pligter.
Til Glæde skabte Livet Godheds Gud,
Og: Nyd dets Vellyst! var hans første Bud.
Han skrev det dybt, med Ønsket, i vort Hierte,
Og paa vor vilde, tornefulde Vei
Fremblomstred Haabets Rose, midt i Smerte,
Ved Siden af Erindrings: Glem mig ei.

Adlyd det, Ven! og smag, hvad her i Livet
Til Forsmag af en Himmels Salighed
Os blev af Glædens milde Skaber givet!
Dands over Alper hiem i mine Fied!
Forglem i Guds og i Naturens Skiød
Hver forudseet og hver en svunden Nød!
Vind paa din Reise, hvad din Ven har vundet:
Tilfredshed, Haab, og i et trofast Bryst
Erindring af hver Himmels tabte Lyst!
Bind alt til dig, af intet ganske bundet!
Omfavn i hver en ædel Mand din Ven!
Skue, føl, syng, trods Modgangs Stormes Larme,
Den hellig-høie, skiønne, frie,
Forunderlige Livets Harmonie,
Som fylder Jorden i dens Skabers Arme!
Glem hver en Sorg! slaae hver Bekymring hen!
Vær elsket, elsk, og elsk; og elsk igien!
Skue hver en Sol, mig selv er her oprunden,
Og hvert et Blomst, som her mig viiste sig!
Smag hver en Fryd, jeg selv har paa min Vandring funden!
Men følg, for varigen at vorde lykkelig,
Den Lov, jeg gav mig selv, den Lov, som frelste mig:
,,Drik intet Glædens Bæger ud til Bunden!''

I:baggesen2002032002
T:Forespørgselen
U:Til Assessor A. S. Ørsted
F:O du, som veed at dømme hver en Sag
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                                Kiøbenhavn.

     O du, som veed at dømme hver en Sag,
Saavel ved Hoffet som i Staden,
Hvis Mandag er en evig Dommedag
For Folk paa Marken og paa Gaden;
O du, som kiender Retten for og bag,
Og veed hvor vidt enhver, med sammes Velbehag,
Tør vove sig i Giøren og i Laden!
Tillad at jeg, mens det er Tid endnu,
Din Forudkiendelse mig i en Sag udbeder,
Hvori jeg tænker paa med Gru,
At kunne have syndet uden Hu,
Og stødt lidt an imod, om ikke stødt itu
Een af de tredive Samvittigheder,
Som, efter Obelizes Alphabet,
Bør findes, selv hos en Poet.

     Historien, min gode Ven, er denne:
Jeg i en Tid af to og tyve Aar,
Fra Vintren fiir og fiirs og til i Gaar
Har dyppet fyrretive spidse Penne
Paa min Maneer, i eget Blæk,
Og dermed skrevet rolig væk
To Sneese skiemtefulde Breve,
Hvori jeg ingenlunde tænkte paa,
Hvad i Forordninger maaskee kan staae,
Som maaskee siden trykte bleve,
Som end maaskee ved lige staae,
Og som maaskee, hvad veed jeg? evig leve.

     Jeg disse Breve samlet har,
Og trykt, min Far!
Hvorfor?  Ja! hvorfor skriver man og maler?
Og hvorfor synger man, og tænker man, og taler?  
For sig og andre Tiden at forslaae;
For noget dog paa denne Jord at giøre 
Slaae Folk ihiel, i Retten gaae,
Sye Støvler, brænde, brygge, bage, kiøre,
Og hvad man ellers giør, som saa,
Vi ikke alle kunne giøre 
Enhver giør sit;
Og jeg, idet jeg eet og andet Stykke
Lar trykke,
Giør, efter fattig Evne, mit.

     Trykt er det altsaa; men nu kommer Knuden:
Der findes hist og her en Smule Skiemt deri;
Og jeg er uvis, om i vores Poesi
Skiemt er, paa Grund af nogen Lov, forbuden?  
Jeg skulde næsten troe det; thi jeg seer,
At fra det nye Aarhundredes Begynden,
Trods gamle Fristeren og Arvesynden,
Og alt det løierlige, som dog skeer
Saa got som før, slet ingen skiemter meer,
End sige  leer.

Jeg uden for mit Fødeland har levet
I længer Tid, end nødig var,
For reent at glemme, hvad vel aldrig lært jeg har;
Meddeel mig derfor i et got prosaisk Svar,
Hvad om poetisk Skiemt i Loven findes skrevet.

     Som sagt, trods min Uskyldighed,
Og trods den inderlige Siælefred,
Som grunder sig derpaa  den Alvor, som jeg læser
Paa næsten alle Hovedstadens Næser,
Den overhaands Afholdenhed fra Skiemt,
Og Spøg, og Skierts, og hele Resten,
I hvad der skrives for at more Næsten
(Saa stor, at Ordet selv alt synes glemt),
Mig kunde fast den liden Frygt indjage,
At Skiemt forbuden er i vore Dage,
Selv, ikke blot i Prosa, men i Vers,
Den Skiemt at sige, som hver ærlig Jyde,
Fra Holbergs Tid, har vant sig til at nyde
Paa langs og tvers 
Hvoraf saa gierne jeg i disse Breve
Lod noget op paa nye, hvis det tillades, leve.

     Dog vil jeg haabe, det er blot en panisk Skræk
(Den værste rigtig nok, naar Pan mig kiender,
Og veed, hvad ved hans Død paa Jorden hender),
Og bliver altsaa ved, at lade trykke væk,
Indtil du Svar paa dette Brev mig sender,
Hvormed jeg venteligen siger Stop
Til Musens skiemtende Galop;
Den ei mod Vinden gierne længe rider,
Mindst mod Sydvest ved Juletider;
For megen Regn og Rusk og Snee og Slud
Den standse kan, saa got som Lovens Bud.

     Jeg lidt alvorlig alt at blive selv begynder,
Og ender, er jeg bange for, med Graad,
Hvis, inden Siælens Pels mig bliver alt for vaad,
Jeg med at døe mig ikke skynder.

I:baggesen2002032003
T:Forfatterens Liv og Levnet i Paris
U:Til Fru Charlotte K . . . i Kiøbenhavn
U:1803
F:Elskværdigste blandt alle danske Koner -
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde



                                     Paris.

   Elskværdigste blandt alle danske Koner - 
Hvis alle Dyders Øven uden Tvang,
Bestandig Munterhed paa Livets Gang,
Uskyldighed og, hvad jeg tidt besang:
Det yndige, jeg veed ei hvad, som kroner
Det alt, berettiger til første Rang
I Kredsen af de Kiøbenhavnerinder,
Jeg eengang hyldede som troe Veninder - 
Charlotte! vil i disse Træk,
Som, ak! (jeg seer det af et gammelt Brev med Skræk)
Først efter femten Mellemvintres Ende
Dem kommer fra den samme Pen tilhænde,
Den samme Baggehund, som eengang giøede Dem
Saa snorrigt, at De fandt de ypperligste Sange
Af andre Digterdyr kiedsommelige lange
Mod hans Vov vov! naar han mod Dem sprang frem,
Paa fire Been, fra alle sine fem?
Erindrer De, hvor lig han dengang var en Hund
(I Væsen, meener jeg, i Troskab, og i Sproget;
Thi alle Lignelser i Verden halte noget)
Han er, og bliver det endnu i allenstund,
Endskiøndt han nogen Tid lod til at øve
Sig i, paa tydsk at vorde Løve,
Og af og til endogsaa reiste sig
Paa sine Bagbeen for lidt opad Banke
Men mere strunk Alvorlighed at spanke
Og lade noget mere folkelig.
Han streed imod Naturen, da det Jydske
Han i sit Væsen prøved' at fortydske:
Og endnu mere, da det Danske
Han gav sig til, o Rasen! at forfranske - 
For længe siden han den Ruus udsovet har,
Og er igien, som før, en ærlig Siællandsfar.

   Hvor uforanderligt hans Hierte dansk mon være,
Kan den Omstændighed Dem lære:
At Amor selv (der dog, som hver Mand veed,
Formaaer endog Umuelighed)
Ved tvende Gange ham at binde,
Først til en tydsk, saa til en gallisk Schweizerinde,
Har ganske spildt sin Tid
Og Flid
Paa hans Omdannelse. Han er og bliver
Den samme logrer, muuler, giøer
Endnu bestandigen som før;
Og, som for femten Aar han skrev, endnu han skriver.

   Hvor langsomtseent en Tid af femten Aar
Paa Livets Kiøgevei bortgaaer,
De neppe veed, letfodede Veninde!
De dandsede paa Roser ligefrem
I Livets første Vaar, og tryg, i elskte Hiem.
Den samme Strækning jeg i hede Sommerdage
Blandt Torne lagde stønnende tilbage
Paa mangen Sidevei, nu hist, nu her.
Og saa betydelig den Forskiæl er,
At mig nu synes fiern, hvad Dem end synes nær.
Paa denne Grund jeg haaber De vil finde
Hvad, efter et Forløb af femten Aar,
Jeg skriver her - et Svar paa det De skrev i Gaar,
Endskiøndt mig samme Brev er gaaet reent af Minde,
Saa reent, at jeg endog tør ikke sværge paa,
At De mig skrev et saadant nogensinde.

   Jeg over denne Tvivl en Streg vil slaae - 
Og, glemmende mit halve Liv, nu lade,
Som om jeg Dem for femten Dage saae,
De veed nok selv, i Lille-Kongens-Gade.
Og sidste Gang, hvor nu De boer,
Og hvor jeg kyste Deres Haand i Fior.

   O Lotte! Lotte! - (Deres Mand forlade,
Som Broder og som Ven, at ligefrem,
Som til en Søster, end jeg skriver Dem!
Jeg veed, De begge stive Titler hade) - 
O Lotte! Kunde jeg i disse Blade
Mig lægge heel og holden, som jeg staaer
Og gaaer!
Og med den gode Leilighed mig liste
Fra min Pariserpult til Deres Sofa, Seng,
Stol, Stolestad, Gaard, Have, eller Eng - 
Med eet Ord: hvor De er! jeg gierne gav mit sidste
Udødeligheds Haab, min sidste danske Sang
Derfor! Saa heftig brænder i mit Hierte
Den Længsel, Dem at see endnu engang,
Og takke for det Baand, De mig forærte
Til Afsked - som er heelt endnu - 
Og, til min Glæde (skiøndt jeg daglig strækker
Dets Silke, naar jeg op af Lommen trækker
Mit Uhr, og Deres blide Minder vækker),
Ligt vores Venskabs, aldrig gaaer itu.

   Hvor levende staaer malet for mit Øie
Den Punsch, hvori De Glædens Moly giød,
Lig Helena! Hvori min Sorg og Møie
Saa sødt ved Deres giæstfrie Bord henflød!
End seer jeg Deres Mand og ved hans Side
Den stille Anker, og den gode Ven,
Jeg havde bragt med mig til Deres Gilde hen,
Og som De syntes alle got at lide - 
Castor- og Pollux-Wedel - og den Brud,
Hvis Øine selv ved Deres Side,
Mig truede med de bekiendte Skud,
Der, uden Hovedet just bort at tage,
Ei lade meget stort deri tilbage;
Jeg meener hende, som formodentlig
Alt længe giør vor Manthey lykkelig -
Den hele Himmel for mit Øie staaer,
Som om jeg først faldt ned deraf i Gaar!
Hvi kan jeg ikke did igien opspringe?
Men ak! det Middel mig er levnet her
Til Flugten mod Olymp, er ingen Gudevinge,
Men blot en Gaasefjær.
Kan Tanken og, ved Hielp af den, sig svinge
Til Dem, saa bli'r dog Kroppen, hvor den er.

    Men sæt engang, det Flugtmirakel skeede,
At Kroppen virkeligen fulgte med - 
Og at jeg pludselig i min Begeistrings Heede
Fløi, som jeg staaer og gaaer, til Deres Opholdssted:
Hvad vilde følge? Spørsmaal, sammenblandet
Med Studseraab: ,,Men er det virkelig
,,Dem selv? Naar kom - hvordan? hvorfra? - men siig!
,,Hvorledes lever De? - Fortæl os ordentlig!''
Hvad havde jeg derved at tage vare?
Svare - 
I Grunden kunde jeg ei giøre meget meer,
End hvad jeg nu vil giøre her.

   Jeg lever - for Dem alt til Punkt og Prikke
Sandfærdigen at melde - som en Mand 
Af min Natur, i min Forfatning kan:
Jeg lever - reent ud sagt - jeg lever ikke.
Jeg høit, paa en vellystig Enkes Viis
(Hvis man vil kalde Liv at aande, spise, drikke,
Som det sig i et Hospital kan skikke)
Henbringer Livet her i Enden af Paris.
Jeg paa Regentsen selv med denne Byes Personer
Meer Omgang holdt end, midt iblandt dem, her;
Jeg saae dog et Par franske Mænd og Koner;
Jeg læste tidt dog Moniteuren der;
Og vidste dog omtrent, hvad Landsbypræster vide,
Om hvad der gaaer i Svang i denne Hovedstad,
Om ei saa meget, som de fleste gide,
Saa dog langt meer, end selv jeg vide gad.
Men her jeg ikke veed engang af franske Sager
Saa meget som om Grønlands - skiøndt hvad alt
Jeg veed om disse, Puff mig har fortalt:
At Landet nemlig fast paa Dankwerts Kort optager
En Plads som Frankrig - ,,at den østre Part er størst'' - 
Og - ,,at man har sin Grund til den at sælge først.''
Jeg om Paris i en ægyptisk Pyramide,
Hvad her jeg veed, og mere, kunde vide;
Thi mangt et Mindeskrift maaskee mig lærte der
(Da næsten alle franske Generaler,
Hvorhen de komme, Væggene bemaler),
Hvad jeg for lang Tid siden glemte her.

   Min Omgangskreds er, langt fra Verdens Trængsel
Indskrænket, i mit stedse lukte Fængsel,
Til trende Væsener af begge Kiøn:
Min Kone, hendes Fader og min Søn.
Den første, sygelig, forlader ei sin Stue - 
Den anden, meer end syg, forlader ei sin Seng - 
Den tredje, min søde Frue!
Saae sidste Gang i Fjor en Eng - 
Jeg selv, for at forstrøe min hospitalske Jammer,
Som oftest sidder, hvor Herr Patrioten sad,
Der skrev om Sparsomhed et Ugeblad,
Nedgravet i en Art af Pulterkammer,
Og skriver - om just ikke paa et Fad,
Som Harlekin - saa dog, maaskee ,,til Skade
For Blæk, og Pen, og for de skiønne rene Blade,''
Et patriotisk Heltedigt
Om Odin, Skjold, og første danske Sæder - 
Der, som jeg haaber, bliver ypperligt,
Hvis Nornen mig at ende det tilstæder.

   Jeg ingensinde var saa pære dansk,
Som jeg det her, hvor alt er ganske fransk,
Maaskee netop af den Grund, er blevet;
Og aldrig hiemme jeg i lige Tid
Saa meget siællandsk digtet har og skrevet.
Jeg dansker, fynsker, jydsker Dag og Nat,
Som om jeg af Peer Syv og Edda var besat;
Jeg ingen anden Ting i Verden ændser - 
Min Siæl er snart i Iisland, snart paa Hveen;
Snart paa Fredsberg, snart paa en Bautasteen;
Kun aldrig uden for det elskte Nordens Grændser.
Min Helt er ogsaa der. De veed min gamle Skik,
At stirre med enthusiastisk Øie
Paa, hvad mig synes straale fra det Høie;
Lidt Hang fra Barnsbeen af jeg til Beundring fik - 
Men, skiøndt i Skyggen her af en og anden Mave
(Som efter Keisermad skal være rent af lave,
Og som for sig vil Alles Stirren have);
Mit opadvendte Digterblik
Sig hefter eene paa vor Frederik.

   Nu har jeg Dem, Veninde! næsten alt,
Hvad jeg om min Forfatning veed, fortalt - 
Hvis De min Fanny havde lært at kiende,
Jeg havde sprunget reent forbi
Det hele dumme Vrævlerie
Og blot fortalt Dem sødt og sandt om hende. - 

  Men Himmel! hvor dog Tiden den kan rende!
Trods Hulbyeveien i min Poesie,
Tre Timer ere løbne mig forbi!
Jeg maae i Hast til Slutningen mig vende.

   Lyksalig Ægtekiærlighed
Er Himlens bedste Gave, som De veed:
Os begge denne Skat blev rundeligen givet - 
Men ak! der hører meer end himmelsk Salighed
I huuslig Eenighed og Fred,
Til froe paa denne Jord at nyde Livet.
Vi, trods vor Elskovs Himmel, ofte fandt
En Smule Skiertsild, selv lidt Helved, deriblandt.
Vi Dødelige til saa meget andet trænge:
Til Støvler, for Eksempel, og til Skoe,
Til Sundhed, Snuustobak, og Natteroe,
Til gode Venner, og især - til Penge.
,,Af bare Kiærlighed,'' forsikkred Rector Ott,
,,Kan leves got,
,,Men ikke længe.''
Den ene Forskiæl er: hvor samme finder Sted
Med Tab af andre Livets Glæder,
At doppelt man hvert Modgangsstød begræder,
Og tvende lide, hvad en enkelt ellers leed. - 
En tabt og hidtil uerstattet Datter - 
En Fader af et apoplectisk Stød
Henstrakt paa Leiet mellem Liv og Død - 
Min Fannys svage Helbred - sparsomt Brød - 
Parisisk Vand, og aldrig siællandsk Grød - 
Racines Graad, og aldrig Holbergs Latter - 
Forkommen underveis af mangt et Brev - 
Og næsten aldrig Svar paa dem jeg skrev - 
Det Alt, tilsammentaget, min Veninde!
Mig nøder til, trods min Gudindes Favn,
Langt mere suurt end sødt at finde
I Himlen langt fra Dem og Kiøbenhavn.
O! kunde hun, som eene hvert et Savn
Forsøder mig, vort Nordens Kuld fordrage;
Og var ei Livet paa den Plet, hvor jeg blev fød,
For hende sikker, uundgaaelig Død;
Trods alle Hindringer, jeg skyndte mig tilbage!
Men fastholdt, hvor jeg er, af dette Baand
(Hvis Styrke Deres eget Hierte kiender);
Jeg arme Baggehund kun af og til min Aand
I længselsfulde Bief mod Norden sender.

   Men det er Tid, at jeg for denne Gang
Min Bieffen ender;
Den blev Dem ellers alt for lang.
Af Frygt for nye Henfalden i
Mit gamle velbekiendte Mulerie,
Jeg bryder af i Hast - og kysser Deres Hænder.

   E. S. Et venligt Svar jeg haaber fuldt og fast
Paa denne Tilskrift af mit fulde Hierte - 
Og hvis det brister, ubønhørt, af Smerte,
Hvis De mig svarer ei med nogenlunde Hast:
Jeg mener, om en fiorten, femten Dage,
Jeg sværger - og hvad jeg har svoret paa, det staaer:
Dem med et Sendebrev om femten Aar,
Om ikke før, igien at plage.

I:baggesen2002032004
T:Hvis jeg er, og hvis jeg ikke er
U:Til den danske Spørger i Iversens Avis
U:1805
F:Man skriver mig til Svar paa ni private Breve
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                                      Paris
			       
   Man skriver mig til Svar paa ni private Breve,
Der alle hidtil ubesvarte bleve,
Fra Fædrelandet i en offentlig Avis,
Og melder mig, blandt andre tydske Sager,
Hvis Vinding eller Tab mig lidet rager,
Min fordums Reisekammerats Forliis - 
Med Efterskrift: at ikke længer vides
(Naar man undtager Gud, som alting veed),
Hvis Baggesen jeg stedes eller tides
I Hensigt til min Patriotiskhed - 
Kort: hvilket Folks jeg er, der eengang var det danskes?
Om det italienskes, eller spanskes,
Det engelskes, det tydskes, eller franskes? - 

   Mit Svar er kort: Mit Opholdssted er her
(Hvor mindst maaskee det vides eller vidstes);
Hvad angaaer hver af hine Folk især,
Hvis jeg er ei det første længer kiær,
Er hvert af dem omtrent mig lige nær;
Og altsaa veed jeg ikke, hvis jeg er,
Jeg veed kun, at jeg ikke er det sidstes.

   Saa vidt aftvunget Svar. Af egen Drift
Jeg føier til en liden Efterskrift.

   Ifald lidt ubestemt, og noget koldt,
Og ganske følesløs, og alt for stolt
Aviscorrespondenten Svaret finder,
Saa for at forebygge Tanken om,
At, efter min forfængelige Dom,
Mig intet Baand i Verden mere binder,
Og at jeg, dum, paa denne hængte Jord,
Fordi jeg ikke hænger meer i Nord,
Min Uafhængighed fuldkommen troer - 
Vil jeg syv, otte Linier ei spare,
For et Par andre Hvisser at besvare.

   ,,Hvis Undersaat jeg,'' for Eksempel, ,,er?''
Den Danske Konges, evig ingen andens!
,,Hvis Borger?'' Danmarks Sprogs! ,,hvis Pensionær?''
Vor Kronprinds Frederiks, hvis Uniform jeg bær!
,,Hvis Sanger?'' Hans og Skiolds! (o var min Sang dem værd!)
,,Hvis Ven?'' Hver ædel Mands! ,,hvis Fiende?'' Fandens!
,,Hvis Smigrer?'' Ingens! ,,hvis Beundrer?'' Kants,
Homers, og blandt nulevende de Færres!
,,Hvis Elsker?'' Gots og Skiønts! ,,hvis Dyrker?'' Sandts!
,,Hvis Tiener?'' Min! ,,hvis Kreatur?'' - Vor Herres.

I:baggesen2002032005
T:Levningen af Uskyldighedsstanden
U:Til Jomfru Ø***
F:Letsindig kalder du, min Lilia! din Sanger
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                                 Kiøbenhavn.

     Letsindig kalder du, min Lilia! din Sanger
Fordi han Gratier og Muser fanger
Med Glæde, naar han seer sit Ram,
Det er at sige, bliver ikke bange
For dem, som ham, i Grunden, fange
(Thi han er selv, det veed du nok, saa tam,
Som man det af en Digter kan forlange);
Dybsindig derimod du burde kalde ham:
En jordisk ei, men blot en himmelsk Lyst,
En Levning af Uskyldighedens Eden,
Og ikke mindste Snæv af Skyldigheden
Herneden,
Forraader denne Særhed i hans Bryst.
Den lader sig naturligen forklare
Af Livet førend jeg og du blev fød,
Af den Opdragelse, hans Siæl i Himlen nød,
Af Vanen, i en hellig Engleskare
Sig ikke synderlig at tage vare;
Og først og fremmest af den Barnlighed,
Der ham egen, som du veed.

     Dog før jeg mig til dens Forklaring vender,
Som en Spadseregang paa banet Gruus,
Til dens af Ædelstene bygte Huus,
Og som en Gienvei til dens lyse Throne,
Jeg først fortælle vil min Engel om en Kone,
Der fanged Muus.

     Der var engang (hvis det er rigtigt fat
Med min Hukommelse, der kom i lidt Uorden,
Da jeg dig saae for første Gang, og plat
Forglemte alt det øvrige paa Jorden)
Der var engang i Asien en Kat,
Der mored sig, som andre Peiser,
Med Muus at fange, ligesom
Domitianus, den berømte Keiser,
Sig morede for tusind Aar i Rom,
Og Nemesis i vore Dage
Med Fluefangen. Om nu alt for vidt
Den dette Morskab drev? Om andre Kattes Klage,
Som intet levnet blev at jage,
Ved det den jog for meget og for tidt,
Med alt for uophørlig Appetit,
Nu rørte Jupiter? hvad heller andre Synder
(Med store endes tidt, naar man med smaa begynder)
Opbragte mod det arme Dyr
Ægypternes tilbedte store Tyr?
Det veed jeg ei; men nok: Dyrkredsens vrede Konning
Omskabte den paa eengang til en Dronning,
En Dronning over tvendebeente Dyr.
Man paastaar, at de fleste Kongekoner
Langt bedre vilde være tiente med
At skabes om til halede Matroner,
End disse med at skabes om
Til Dronninger. Jeg fælder ingen Dom:
Man maatte være baade Kat og Dronning,
For ei at dømme feil. Nok sagt, at denne fandt
Sig i sin Skiæbne, som om den var vant
Fra Killing af, at nyde Melk og Honning,
Og al den fine Form, og alt det fede Stof,
Og al den Herlighed, som falder ved et Hof.
Historien fortæller, at den var
Den viiseste, den tækkeligste Dronning,
Den største Part af Verden skuet har,
Og at dens Majestæt i Høihed uden Lige
Fordunkled i det hele Rige
Hver vakker Mand og hver en yndig Pige,
Aldeles uden Feil og Mangler, saa at sige,
Paa een Besynderlighed nær,
Som jeg ei tør fortie her:
Hun nemligen sprang ned hver Dag af Thronen,
Selv midt i Raadet, over Bænk og Bord,
Og hver Nat af sin Seng, saasnart af Smaapersonen,
Der spiser Ost, hun lugted mindste Spor.
Saaledes jeg, der faldt, som mangen anden
(Som alle), længe førend jeg blev fød,
Fra Himmelen til Jorden, fra Forstanden
Til Alskens Daarlighed, fra Gud til Fanden,
Fra Dag til Nat, fra Liv til Død
(Skiøndt ventelig jeg er med denne hersoms Stengel,
Der støvet, lodden, tiørnet, askegraa
Kun bærer Aandens Rose, saa som saa,
Blandt tusind andre Bengler selv en Bengel),
Kan ofte mærke, tage, føle paa,
Jeg eengang været har en Engel.
Thi naar og hvor det er, i Livets Dynd,
I Vimmelskaftet af det Endelige,
I Skidenstrædet af vor Arvesynd,
Og selv paa Kiøgeveien til Guds Rige,
Jeg standser i min dødelige Fart,
Der stedse, som man veed, gaaer lige efter Næsen,
Og skeiter ud til Siderne, saa snart
Jeg øiner noget af det Himmelvæsen,
Uskyldigheds Naturen stikker i.
Med god Samvittighed jeg synge kan og sige,
Du Engles Engel, Himlens bedste Pige,
At ingen af de tre, og ingen af de ni,
Der ere dig en lille Smule lige,
Jeg nogensinde rolig gaaer forbi;
Naturligviis, I himmelske! fordi
Jeg eengang var, og er endnu, trods Stenglen
Af Torn, som bærer Rosen, og trods Benglen,
Der i sin lodne Kappe giemmer Englen,
Uskyldigheden selv, som I!

I:baggesen2002032006
T:Min Skygge
U:Til mine Venner
U:(Ved min Afreise fra Kiøbenhavn,
U:den sidste November.)
U:1806
F:I faa, som end tilbagebleve
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

   I faa, som end tilbagebleve,
Blandt dem, som elskte mig engang,
Til hvem jeg ikke blot i overgivne Breve,
Men i hvert Qvad, mit Hierte sang,
Mig overgav med Venskabs hele Varme,
Med patriotisk Lyst;
I, som modtoge mig med Broder-Arme
Paa Herthas moderlige Kyst;
I, som saa huldt erindrede de Dage,
Da jeg med Eder sang og loe;
Og som saa venligen mig kaldte tidt tilbage
Til Hiemmets blide Roe;
I Venner og Veninder, som saa gierne
Jeg havde deelt hver Graad og Latter med;
Fra hvem min Skiebnes underlige Stierne
Mig rev, i legemlig Landflygtighed,
Til Digterlivets Hovedpandested!
Modtager end engang min venskabsfulde Skygge
Med aandelig Velvillighed
Og patriotisk Giæstfrihed!
Og, mens i Hiemmets Favn I leve trygge,
Og glade nyde Livets Fred 
I Hegn af Herthas tætte Bøge,
Bedækt af Asa-Fredriks Skiold,
Tillader, inden Eders Vold,
Min Aand endnu, som før, i Axels Stad at spøge!
Og I, som jeg ei Venner nævne tør
(Skiøndt mangen anden Patriot det giør),
Medborgere, Velyndere, Bekiendte!
Hvoraf adskillige, for mig at see,
Gik (siger man) i mangt et Assemblee,
Til mangen Frokost, og til mangen Thee,
Hvor man mit Gienfærd muelig kunde vente
(For ei engang at tale om,
Til offentlige Samlingssteder,
Hvor jeg formodentligen kom,
Som hver en anden Povl og Peder)  
Modtager, i mit sidste Flyve-Brev,
Undskyldningen for min Usynlighed i Staden,
I Kongens Haves Overdrev 
I Kirken  i Theatret  og paa Gaden  
I Consul Wests berømte Gallerie  
Ved Bostonsbord  hos Comestabili  
I Harmonien  hos de Spæde,
Som lære comisk lee og tragisk græde  
I musicalske Academie  
I Forgemakkerne  hos Raus  hos vore Raader
Af tredde Classe, hos de nye Naader
Af fierde  og hos Kiøbmand den og den,
Hvor skikkelige Folk dog gierne komme hen,
For Padderne med Skiæl at spise lære,
For Selskabs Skyld, og for at ha' den Ære  
Jeg selv og havde gierne havt en slig
(Thi hvilken løs, og hvilken bunden Digter,
Trods hvert et andet Maal, hvortil han sigter,
Er ikke lidt forfængelig?)
Jeg havde gierne viist mig paa de Steder,
Hvor Folk af Levemaade, Folk af Stand,
Og Folk af, hvad det ellers hedder,
Man snakke sammen høre kan,
Og spille, drikke, spise, see, med mere,
Som de tillader en Poet,
Der har Paris og London seet,
At observere  
Jeg havde gierne hørt vor søde Harmomie;
Jeg havde gierne hørt de haabefulde spæde
Paa Hoftheatret lee og græde,
Og seet lidt oftere vor Consuls Gallerie;
Jeg havde gierne Tidens Traad lagt sammen,
I mangt et Søndagsselskabs Fryd og Gammen;
Især jeg gierne havde seet lidt fleer
Af disse skiønne Speile, Stole, Borde,
Pianoforter, Canapeer,
Og Senge, Vogne, Heste, Sadler, Giorde,
Huusfrøkner, Fruer, og Livreer,
Som man (foruden eet og andet,
Det vel var værd, derfor tre fire Miil at gaae)
Venskabelig indbød mig paa,
Saavel i Byen som paa Landet  
Jeg havde gierne taget Deel
I Fædrelandets Selskabssaligheder,
Saavel som Povel og som Peder,
Ifald som Peer og Povl jeg havde været heel.
Men ak! jeg var kun halv, og neppe det til fulde;
Totreddedeelen af den Baggesen,
Som gik i disse Breves Riim igien,
For længe siden ligger under Mulde  
Den Rest af Selskabsliv, ham levnet blev
Fra den Tid af, han reent gik fra Forstanden,
Og ganske sig med Hud og Haar forskrev
Til Phoebus  somme sige Fanden  
Er ikke værd at vises frem
Selv udenlands, end sige, i hans Hiem.
Han er en Skygge blot af alt hvad han var paa Jorden
(Hans Verden var desuden aldrig der)  
Og ak! desværre, her i Norden
Han kun en Skygges Skygge er.
Hans Aand forlader aldrig Danmarks Have  
Den spøgte, Venner og Veninder! her,
Og spøge skal den end paa Fædres Grave,
Saa længe Sangens Guddomsbliv
Opholder Resten af hans underlige Liv;
Men legemlig usynlig er han vorden
For, ak! maaskee for evig, her paa Jorden.


I:baggesen2002032007
T:Overhovedet og i Grunden
U:Til General Walterstorf
U:1805
F:De stikler ved hver given Leilighed
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

                                      Paris.

   De stikler ved hver given Leilighed,
Min ellers ædle Ven, paa Held, jeg har i Munden;
Og sigter overhovedet dermed
Maaskee til hvert et andet Sted,
Men træffer dog mit Hierte kun i Grunden.

   Tillad, at overhovedet lidt sær
(I Grunden burde jeg vel have kaldet 
Det skaldet)
Jeg, skiøndt jeg overhov'det, som enhver,
Mig tager Stiklen paa mit Hierte nær,
Dog leer i Grunden af Kritikker,
Som sigter oven, og som neden stikker;
Og at jeg altsaa med et muntert Smiil
I disse Vers afbøder Deres Piil
Ved at bevise Dem, min Feil i Munden
Er ypperlige Tanketræk i Grunden.

   Forinden videre jeg gaaer
I mit Beviis, er vel Eksempel nødigt
Paa hvad jeg overhovedet forstaaer
Ved det Par stakkels Ord, hvorpaa De stedse slaaer; 
Maaskee et eeneste forslaaer
Og giør Beviiset selv i Grunden overflødigt.

   Jeg bærer overhovedet en Hat
(I Grunden er en Hat en Hue),
Thi hvis og Pullen er lidt plat,
Den danner dog mod Randen en Slags Bue
Og viser derved tydeligen, at
Den er en større, stundom kantet Hue.

   Jeg føler overhovedet kun Rum;
Men dette Rum er næsten Alt i Grunden;
Thi det er Himlen; hvad der er paa Bunden
(Paa Jorden, vil jeg sige), er i Grunden
Kun Støv og Skum.

   Jeg elsker overhovedet en Mand,
I Grunden elsker jeg en Kone,
Saa giør enhver, der blot har sund Forstand.
Thi elske overhovedet en Kone, 
Og under Hovedet en Mand,
Fortiende Daarekisten og en Krone.

   Jeg hader overhovedet kun Vand,
Paris, og slette Vers, og alleslags Parykker;
I Grunden hader jeg af alt dog meest Forstand,
Det veed enhver, som kiender mine Nykker;
Og skiøndt Forstand just ei er Skoen, som mig trykker,
Er dog Bekiendelsen i Grunden sand.

   Jeg overhov'det giør ei store Spring,
Jeg hopper høit til en og anden Kones Hierte;
Jeg overhovedet til ingen Ting
I Verden trænger; al min Sorg og Smerte
Er under Hovedet, i Grunden
Paa Pengebunden.

   Jeg overhovedet er vittig nok,
Og var jeg ikke dum i Grunden,
Saa kunde jeg endnu med nok en Skok
Deslige Vers Dem ganske stoppe Munden,
Men ganske vil jeg ikke stoppe den;
Hvis og lidt giftig, er den dog, min Ven,
En Hovedkilde til min Fryd i Grunden.

   Som Dannemand og General
De intet overhovedet kan lide;
En Mand, der kiender Verden, og hvor gal
Den er, især paa vor luslidte Side,
Maae hver en verdsens Ting i Tide og Utide
I Grunden ogsaa synes lidt fatal.

   Mig synes overhovedet det samme;
I Grunden føler jeg som De;
Jeg dristigen deraf tør bramme,
At, naar De siger A, jeg siger B;
Man overhovedet let finder en Foreening,
Naar man i Grunden er af samme Meening.

   Jeg haaber altsaa trygt fra nu af Fred,
Og at De aldrig meer vil grusom dræbe,
Ved hvert et andet Ord, den Slags Veltalenhed,
Som Deres Omgang føder paa min Læbe.
Hvis overhovedet jeg Sludder har i Munden,
For Dem, min ædle virkelige Ven,
Har jeg en Følelse, som ingen Pen,
Selv Deres egen ei, saa høit jeg agter den,
Udtrykker værdigt nok i Grunden.



I:baggesen2002032008
T:Rom og Paris
U:Til A. C. Gierlew, i Rom
U:1803
F:Skiæbnen bød mig først Johan
N:Se <A F=gierlew>Andreas Chr. Gierlew</A>.
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                         Paris.

,,Skiæbnen bød mig først Johan, 
,,Nu mig giver Mads til Mand.''

Med Johan jeg meener Staden,
Hvor man gaaer i Heltes Spor
Eller og til Herrens Bord,
Naar man bare gaaer paa Gaden;
Med Johan jeg meener hin
Verdens gamle Herskerinde,
Hvor man drikker klassisk Viin,
Hvor man elsker paa Latin,
Hvor man glemmer Elb og Rhin,
Mens enhver tar sin, du din,
Til Virgils og Flakkus Minde,
Hvor man seer i hvert et Huus
Deiligt græsk og romersk Gruus,
Hvor man selv af Lazaroner
Og af hæse Tiggerkoner
Hører, i en liflig Klang,
Gienlyd af Tibullers Sang,
Hvor man føler, ved at trykke
Gadetøser til sit Bryst,
Nasisk og Catullisk Lykke,
Jupiters og Mavors Lyst,
Hvor man, selv i nye Priveter,
Lugter kun Antiqviteter,
Og, med Wolfsk og Vossisk Smag,
Finder midt i Utøjs Vrimmel,
Hvor man gaaer, som i en Himmel,
Saligheder for og bag - 
Verdens nye Herskerinde
Derimod, med al sin Stads,
Hvor man seer kun nette Pinde,
Hvor man hør kun Snakkerads,
Hvor man knap et Haar kan finde
Af en virkelig Gudinde,
Hvor man lugter paa hver Plads,
Hvor man knap et Haar kan finde
Lutter modens franske Vinde,
Meener jeg, min Ven! med Mads.
Kortelig: Johan er Rom,
Mads den Bye, hvortil jeg kom,
Og hvis Navn De seer ved Datum - 
Fatum! Fatum! Fatum! Fatum!

,,Naar dig nogen Karper byder,
,,Og du faaer kun tørre Jyder,
,,Bliver du lidt flau derved!''
Siger Wessel samme Sted - 
Stedet saa jeg oversætter
Af hans Musemaal i mit:
Naar man Tibrens Guld dig byder,
Og du faaer det gule Kridt,
Som i Seinens Aarer flyder - 
Naar dig loves Capitol,
Vatikan, og Peders Stoel,
Og dig gives Svinestier,
Som de hersoms Thullerier - 
Naar dig bydes Coliseum,
Og du faaer et langt Museum,
Hvor de store og de smaa
Sammestiaalne Malerier,
Mesterstykker, Fuskerier,
Egenværker og Kopier,
Glindsende med Fernis paa,
Mellem Alskens Skramlerier
Stygt sig selv i Lyset staae - 
Naar dig loves gamle Mure,
Som modstode Tidens Elv,
Og du seer kun nye Skure,
Som nedfalde af sig selv - 
Naar dig loves Glimt af Guder
Og Gudinders Trylleblik,
Og en Studser og en Luder
Er den hele Stads, du fik - 
Naar, for hine Himmelhøie,
Frieheds-Consuler besteeg,
Du den flade Pøl maa døie,
Hvor, med saare liden Møie,
Directeurer uden Trøie
Frieheds Frøer og Tudser sveeg - 
Naar for hele Capitolet,
Paa hvis Rest du havde stolet,
Du kun seer et væltet Læs
Af Capitolinske Giæs - 
Naar for Rafaels Madonner
Man dig giver Rubens Bonner,
Og for Alderdommens Templer
Nye Gothers Sakristier,
Og for Grækenlands Exempler
Lutter galliske Kopier,
Og for alle Guders Spor
Al den Snee, som faldt i Fior - 
Naar man dig moderne Jyder
For antike Karper byder,
Bliver du lidt flau, som sagt;
,,Men'' - paa dette Men giv Agt! - 
,,Men, har du en sulten Mave
(For at følge Textens Fied)
,,Og ei anden Mad kan have,
,,Gaaer den tørre Jyde ned!''
Men - saa siger jeg, der taler
Ikke blot om Mad, men om
Forskiæl paa Paris og Rom - 
Men har du en yndig Mage
Der, hvor Pligt dig jog tilbage,
Bliver selv, trods Rom, Paris
Dog tilsidst et Paradiis;
Og for Kunstens kalkte Grave,
Hist i Tibrens gyldne Land,
Finder du Naturens Have 
Her paa Seinens gule Strand.

Ja! min ædle, muntre Ven!
Det er (trøst Dem!), det er Tingen!
Og i mit Paris igien,
Jeg tilfreds misunder Ingen,
Som til Deres Rom kom hen.

Lær heraf, hvad os en Mage
(Naar man vælger een som min)
Alt erstatter: classisk Viin;
Nylært Græsk og glemt Latin;
Pantheon og hver Ruin,
Fra latinske, græske Dage;
Tiburs Lund og Nera's Elv;
Alt hvad Christ og Hedning ynder - 
Kors - og (Gud forlad mig Synder!)
Jesu Christi Moder selv!
Lær, min Ven! af mit Eksempel,
At, trods hvert et ægte Stempel
Af en gylden Alderdom
I den Bye, hvortil De kom - 
Trods al Verdens Pantheoner
Og Madonner og Citroner
(Har man vandret Jorden om),
Den elskværdigste blandt Koner
Er til sidst det sande Rom!

I:baggesen2002032009
T:Romerering
U:Til A. C. Gierlew, i Rom
U:1804
F:Glade, lykkelige Ven!
N:Se <A F=gierlew>Andreas Chr. Gierlew</A>.
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde



                         Paris.
			 
   Glade, lykkelige Ven!
Som i Hesperiders Have
Henrykt sværmer Vintren hen
Mellem Alderdommens Grave,
Hvor Hellænis gaaer igien - 
Hvor blandt Roms de store Skygger,
Rundt omgiven af Exempler,
Idealer, Guddomstempler
Og Udødeligheds Templer,
Venskab Dem en Hytte bygger,
Som kun Moltke bygger den - 
Alt for lykkelige Ven!
Hvad kan vel fra Seinens Boder,
Mellem lutter nye Moder,
En forfløien siællandsk Pen
Bringe Dem til Skiænk igien
For de glade Sværmerier,
For de Nyn af Philomeler,
For de Træk af Raphaeler,
For de klassiske Magier,
Deres sidste Tryllebrev
Mere sang mig til end skrev?
Ak! paa hine ni Gudinder
Kalder jeg omsonst mig hæs:
Min Anraabelse forsvinder
Mellem lutter Gaasehvæs
Af de tusind hvide Tøiter,
Som ei blot paa Pinde staae,
Naar en fransk Josias fløiter;
Men som gribe, holde paa
Danske Fremmede, der gaae
(Som De veed) paa Dydens Skøiter
Over Levemaadens Iis
I det slibrige Paris.
Og dog kan og vil jeg ikke
Paa et Brev, som Deres var,
Dem - maaskee til Tibur - skikke
Et gemeent prosaisk Svar:
Vil det ei; thi, skiøndt beskeden
Som en ægte Siællandsfar
Jeg af Digterevigheden
Med en Stump til Takke ta'r,
Ønsked jeg dog, sandt at sige,
Heel og holden denne Stump;
Og, hvis i Apollos Rige
Jeg til Høihed ei kan stige,
Dog at hytte mig for Dump
I en saa afskyelig Mose
Som min gamle hverdags Prose - 
Kan og ikke; thi min Aand
(Vant til Rimets Ledebaand),
Hvergang noget mig beruser,
Hvis den gaaer alene - buser;
Hver en Gang min gamle Pen
Med en sympathetisk Ven
Bliver som til Barn igien,
Rimet mig i Øret suser;
Og ved hver en deelet Fryd
Hører jeg en doppelt Lyd,
Som en Væddesang af Muser - 
Sligt er eengang min Natur:
Enten maa jeg lægge sammen
I en bunden Stil min Gammen,
Eller tie som en Muur.

   Altsaa vilde dog min Stierne
(Hvad De undte mig saa gierne);
At jeg skulde see mig om
I det hellige, det skiønne,
Stolte, gamle, eviggrønne,
Underfulde, store Rom!
Altsaa dog ei blot i Tanker
(Hvori hver Poet jo spanker,
Naar han vil al Jorden om,
Ja vel og i Himlen dandser);
Men med alle mine Sandser,
Endelig derhen jeg kom!

   Ja, min Ven! jeg hører, skuer,
Lugter, smager, føler alt,
Hvad om denne Troldstads Buer,
Støtter, Templer, Torve, Stuer,
Helte, Munke, Muser, Fruer,
Gamle Ørne, unge Fluer
Blev af Hviid og fleer fortalt!
O! jeg seer - og mine Blikke
(Held mig glade!) skuffes ikke,
Som saa mangen anden Gang - 
Alderdommens hele Prang:
Dette Capitol, hvis Torden
Rysted fordum hele Jorden - 
Hele Jorden, at forstaae:
Folkene, som boe derpaa!
O! jeg bæver, ved at skue
Hin Sankt Peter med sin Hue,
I hvis stadselige Vom
Vor Sankt Peter med vor Frue
Magelig til Rette kom!
O! hvad seer jeg ei? mit Øie
Drukner i et Trylleblik
Over selve dig, Sankt Peter!
Over disse Heltehøie,
Disse sande syv Planeter
I den høiere Sphærik!
(Thi Naturens - o! hvad er den
Imod denne Kunstens Verden
Andet end Mathematik
Imod plastisk Dynamik?)

   Hvad er Alpetoppes Svimmel,
Hvad er Nattens Stiernevrimmel,
Imod denne Romer-Himmel,
Naar man sandse, føle kan
Med en Mand som Winkelmann?

   Og - det kan jeg, kiære Ven!
Nok saa got som een igien,
Naar jeg giver mig lidt Stunder
Og paa Kunsten kritisk grunder.

   Naar jeg, i en vis Distants
Fra mig selv, paa Posten hans,
Fordumstidens Gudefagter
Her i dette Gruus betragter,
Spørger jeg mig henrykt om:
Hvad er vel vort usle Norden,
Hvad er vel Naturens Orden,
Hvad er Havet, hele Jorden,
Alle Stierner, alle Sole
Mellem Melkeveiens Pole,
Hele Verden, kort, mod - Rom?
Den som midt i Kunstens Skatte
Sligt et Spørgsmaal ei kan fatte - 
Den, som her ei raaber Bæ!
Til vor Nutid - er et Fæ;
Ham gav blot Naturen Patte;
Ham gav ingen sund Critik
Denne Melk, som Smagen kryster
Af de gamle Kunstens Bryster,
Som man kalder Æsthetik.

   Himlen over alle Sole - 
(Den i den latinske Skole
Meener jeg med Himlen her)
Og dens Rector - være lovet!
Jeg har ei saa reent bortsovet
Tiden i Naturens Arm,
At jeg ei, hvergang mig Dunsten
Stiger noget op af Kunsten,
Skulde kunne blive varm;
Ja endog, trods nogen anden,
Blive ganske hed i Panden.
Svar mig, kiære Gierlew! svar!
Føler jeg mit Hierte banke
Som en anden Siællandsfar?
Er ei værdig Rom den Tanke,
Jeg paa Potteskaar'nes Banke,
Hvor jeg netop standser, har?
Er den Følelse, som stiger
Høit med Tiecks og Göthes Lyst,
I mit fordumssvangre Bryst - 
Ægte klassisk? See, jeg kiger
Ned paa Brokker hist og her
Blandt Ruiner fiern og nær
Og, begeistret af den øde,
Gamle, faldne, knuuste, døde,
Halvforraadne Værdighed,
I hvis Grav jeg blikker ned,
Ønsker jeg : ,,en dygtig Torden
,,Maatte knuse hele Jorden,
,,Og, om mueligt, Himlen med;
,,Saa, at alle syv Planeter
,,(Hvad jeg vilde sige: ni)
,,Med alt hvad der er deri,
,,Sole, Stierner, og Cometer - 
,,Flux blev til Antiqviteter;
,,Og (o meer end Salighed!)
,,Intet, intet blev tilbage
,,Af den unge Herlighed,
,,Som skamskiænder vore Dage;
,,Og at jeg i dette Nu,
,,Mellem Gruus og Skaar og Stumper
,,Af de andre Verdens Klumper,
,,Selv og maatte gaae itu!''
Svar mig, Kiære! svar oprigtig:
Finder De min Tanke rigtig?
Er der Tieckisk Sværmerie,
Er der Schlegelsk Poesi,
Er der nye Philosophie,
Er der gammelt Raserie,
Er der klassisk Chiliasmus,
Høihed, Kraft, Enthusiasmus,
Fiinhed, Stolthed, Energie,
Ahnelse, Critik, Genie - 
Kort: æsthetisk Ild deri?
Lugter ogsaa den af Fæet,
Som, imellem Faar og Giæs,
Udelukt af Propylæet,
I Naturen gaaer paa Græs,
Og som dumt sig vederqvæger
Ved Forstandens Kilde? - Ven!
Skulde selv en Schlegel-Schläger
Kunne skamme sig ved den?
Er den værd de vilde Blikke,
Han (hvis han sig fandt i Rom)
Vilde lyne rundten om?
Ligner den - om nu just ikke
Fuldelig, til Punkt og Prikke - 
Noget den beruuste Hikke,
Som ham sikkert der paakom,
Ved sin Siæl i Alderdom
Ganske pærefuld at drikke? - 
Svar mig! - Dog De tier? Sligt
Synes Dem (hvis jeg kan læse
Trækket under Deres Næse)
Svimmel Hovmod alt for ligt.

   Om jeg altsaa tog tilbage
Denne Pralen uden Mage?
Om for ham i Skiul jeg krøb,
Vigende hans løbske Løb?
Vel! jeg lader ham den Ære
(Men og eene ham) at være
Stærkest i poetisk Ruus,
Göthiskhed, og klassisk Duus - 
Ham, der (som os Rygtet siger)
Alt besov Parnassets Piger
I sin Vugge - ham, hvis Næb
Qviddrede sin Jordemoder
Een af Sprogets beste Oder
I sit allerførste Flæb - 
Ham, som alt, før han gik eene,
Drak sig fuld i Hippokrene - 
Og saasnart ham hans Mama
Lærte stamme plat: Papa!
Føied lyrisk til: Ha! ha! - 
Ham, som giorde (tabt desværre!)
Alt en Hymne til vor Herre,
Fuld af Streger, i sit Svøb - - 
Ham i Drukkenskab at stikke
Vover min Begeistring ikke;
Skiøndt i Digter-Væddeløb
Fra de Fem og fra Forstanden
Den tør trodse hver en anden.

   Men fra denne svimle Top, 
Hvor, for Blik med Dem at deele
Over Roms forknuste Heele,
Jeg saa modigen steg op,
Giør jeg, ned igien, et Hop.

   Thi skiøndt Tidens Ormes Vrimmel
Mylrer i mit Hoveds Svimmel;
Skiøndt jeg føler i mit Bryst
Meer en Gammelost af Himmel
End et Hierte fuldt af Lyst - 
Finder dog, naar for og agter,
Her i denne gamle Bye,
Critisk Tingen jeg betragter,
Jeg mig Stakkel alt for nye.
Og naturligvis lidt blye
Ved at finde mig (trods Volden
Paa mit Væsen) heel og holden,
Som man staaer og gaaer i Thye,
Skynder jeg mig ned i Livet
Fra det Golgatha, hvorpaa
De og Moltke henrykt staae.

   Mig blev, ærlig talt, kun givet
Meget lidet (som De veed)
Af den sande Classiskhed - 
Meget lidt af disse Miner,
Hvormed Kienderen fremtriner
Paa Hesperiens Ruiner - 
Meget lidt af denne Smag
For hvad Tiden har fortæret,
For hvad eene heelt har været
En Snees Sekler før i Dag - 
Meget lidt; skiøndt maaskee mere
Selv end mangen tydsk Pedant,
Der som Schlick og Schlack og flere,
Meer i Roms Kloaker fandt,
End i alt fra Syd til Norden
Under, eller over Jorden;
Thi det lidt, jeg fik - er sandt.

   Men hvad seer jeg? Selv De stiger,
Og min ædle Moltke med, 
Ned i Livets lave Riger,
Fra det Hovedpandested,
Rundt om hvilket, hvor det kiger,
Øiet seer kun Dødens Fied.

   Mæt af Romerherlighed,
Træt af Trin paa Kunstens Grave,
Tyer De til mit Opholdssted
I vor Nutids unge Have,
Hvor imellem Blomsterbed,
Man, istedenfor Gudinder
Og Gudinders Børn af Steen,
Svage Dødelige finder,
Lutter Mænd kun og Mandinder,
Men som have Kiød og Been - 
Og for stumme Idealer
Af en Gud, en Helt, en Taler,
Folk, som man kan snakke med
Om sin Fryd og sin Fortred - 
Og for hvad de Døde skreve
Og de Døde svarte paa
(Skiøndt i Vers, som evig leve),
Muntre Baggesenske Breve
I et Sprog, som vi forstaae.

   Troe mig: Det er skiønt at sveve
Mellem Skygger hist i Rom - 
Saligt, vellystfuldt at leve
I det gamle Svinedom,
Nye Sviin har rodet om - 
Mig dets Under og henreve,
Skiøndt jeg kun i Deres Breve
Did med alle Sandser kom.
Men, naar man har seet sig om
Nogen Tid i Guddomsskrabet
Af forgangne Hedenskabet,
Finder man til sidst sig i
Livet, som det nu er Moden
Mellem Christne her paa Kloden:
Livet uden Maskepie
Med det gamle Svinerie -
Livet, som er end tilbage - 
Livet, som er ei forbi - 
Livet, kort, i vore Dage - 
Livet - som man lever i.

   Men det er vel Tid, jeg ender!
Jeg er ikke rigtig klog:
Pennen løber, Tiden render,
Brevet bliver til en Bog.
Til de Romere jeg skriver
Med en Lyst og med en Iver . .
Der maa være noget dog,
Noget eget der, som driver!
Thi Sankt Paulus selv og skrev
Dem sit allerlængste Brev. - 
Sagen er: jeg romererer
Trods en anden, og jeg er,
Naar jeg Rom satyriserer
Og mig over Kunst moqverer,
Alderdommens Kunst især:
Ræven under Rønnebær.

   Lev, min Ven, lyksalig lev!
Hils det gamle Roms Gudinder!
Hils de nye Romerinder!
Hils Virgils og Flakkus Minder!
Hils hvad andet smukt De finder!
Men, for alting, hils mig der
Humboldt med sin Humboldtinde,
Moltke med sin Adaminde,
Og den lille Carl især,
Som jeg meer end alt, hvis Nyden
Blev min Siæl til Deel i Syden,
Har i min Erindring kiær.
Kom omsider fro tilbage,
Rig paa Kundskab, rustet ud
Med Erfaring - og en Brud
Lære Dem, at vore Dage,
Trods de gamles Daad og Digt,
Have (skiøndt med Snue blandet)
Selv i Norden eet og andet
Himmelskt og guddommeligt!

   Mangt et Blomst, som lifligt qvæger,
Mangen Plante selv, som læger,
Mangen Frugt - er udenlandsk;
Skue de fierne! pluk de næste!
Prøv dem alle! giem de beste!
O! men bliv bestandig - dansk! 

I:baggesen2002032010
T:Satansengelen
U:Til General-Major Walterstorf
U:(Ved hans Afreise fra Paris.)
U:1805
F:Den er der da, den frygtede blandt Dage
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

   Den er der da, den frygtede blandt Dage,
Vor Hersomssamqvems Afskeedsdag:
De gaaer med Top og Tavl til Dannemark tilbage,
For fulde Seil; og jeg - et synkefærdigt Vrag,
Som Hymens Storm forslog paa Seinens Bred,
Fra den Tid af min sidste Mast
I Kiærligheds og Venskabs Nordsøe brast,
Jeg bliver liggende paa samme Sted,
Trods min bekiendte Lyst til Flytten.
I sligt et Fald, min Ven! man føler Nytten
Af lidt poetisk Munterhed.

   Den bierged tidt tilforn, naar jeg var ude
Paa Verdens store Hav, min lille Skude;
Den ogsaa redde skal i Dag,
Trods al dets Synkefærdighed, fra Synken
Mit Vrag.

   Vel burde jeg, om nogensinde, græde,
Min Walterstorf! ved dette sidste Stød
For min Pariseromgangsglæde;
Thi Deres Bortgang er dens visse Død!
Jeg føler dybt, at mellem Skatte,
Som modens Dyd, og Flid, og Kunst, og Videnskab
Har sammendynget her, mig ingen vil erstatte,
Selv ei den største, Deres Tab.

   Men det mig netop er en Grund til Latter;
Et Træk paa Smilebaandet kan slaae til,
Naar man har tabt et lille Spil;
Naar man gaaer bag af Dandsen som Forfatter,
Det mangen Versedommer paastaae vil,
Jeg tidt har giort - naar man gaaer glip af Pæren,
Man sigted til,
Og kommer fra sit Embede med Æren - 
Naar man giør Bankerott - og hvad man ellers vil - 
Deslige Smaapuf, naar de møde,
En Stoiker kan med et Smiil afbøde;
Men naar en Ven forlader os, Falill!
Der hører noget mere til;
Især naar denne Ven, paa vores Liste,
Er ikke blot den første, men den sidste.

   For at forstrøe en Sorg som denne, giør man vel,
At gaae saa langt man kan poetisk fra Forstanden,
At feie Rub og Stub Fornuften ud af Panden,
Og, er det mueligt, lee sig reent ihiel.

   Jeg efter Evne det vil giøre
I disse korte Afskeedsvers.
De vilde Dem til Graad og ei til Latter røre,
Ifald De kunde læse dem paa tvers!
Thi, ak! min Ven! De vilde see og høre
Fortvivlelsen, som ligger i min Skierts;
Men det er ikke, hvad jeg har bag Øre.
Min Hensigt er, trods al min Hierteklem,
Endnu for sidste Gang at more Dem,
Jeg beder altsaa: læs dem ligefrem!

   Naturligviis til Afskeed først jeg takker
For al den Ære De har viist
Her i Paris mig ufornemme Prakker,
Hvergang i Deres Selskab jeg har spiist.
Ved, Rang og Stand til trods, at gierne lide,
Jeg sad, hvor helst jeg sad, ved Deres Side.
Det giorde mig, som af Naturen er lidt blye,
Jeg kan ei sige Dem, hvor krye;
Sær naar De Kiolen havde paa med Stiernen - 
Paris nødvendigen jo maatte troe,
Trods min luslidte Frak og mine spidse Skoe,
Jeg havde dit og dat i Pungen eller Hiernen.
Thi sielden har den store Verden seet,
Ved Nat og Dag, i Sorg og Gammen,
Som Ligemænd og Venner sidde sammen
En indisk Gouverneur og en Corsørsk Poet.
Jeg troer imellem os, det første Gang er skeet
Paa saa besynderlig fornemme Steder,
Og ved saa høifornemme Leiligheder,
Som, for Eksempel, hos Geheimeraaden her,
Ved Keiserkroningen, ved spanske Jordefærd,
Ved Hertuginders Bord, ved Deres eget - 
Betænk, hvor høit mit Værd maa derved være steget!

   Men hvad er Æren imod Øl og Mad,
Naar man har Appetit, og gierne spise gad?
Og hvad er Øl og Mad, som eene Kroppen styrker,
For den der Siælen frem for alting dyrker,
Mod en venskabelig, taalmodig Fiil,
Der ufortrøden kradser paa vor Stiil,
Saa længe til den faaer os reent af Munden
Vort Overhovedet og vort i Grunden?

   O Walterstorf! jeg glemme kan engang,
Hvor høit De lod mig stige her i Rang;
Hvor tidt De gav mig Kaffee, Viin og Kage;
Hvor tidt i Deres Vogn De lod mig age;
Hvor tidt De mig forstrakte selv med Guld,
Og proppede min tomme Daase fuld - 
Jeg det, og meget meer - thi jeg mig selv kan glemme;
Men aldrig glemmer jeg den venskabsfulde Stemme,
Der med en mageløs Taalmodighed
Mig lod saa længe, lig et Ekko høre
Mit overhovedets Afskyelighed
Og mit i Grundens Overflødighed,
Til endelig en sand Medlidenhed
Med Deres og mit eget Øre
Mig tvang til en alvorlig Selvkritik,
Hvorved omsider Bugt jeg fik
Med Satans-Engelen og Pælen i min Snak,
Der var mig bleven en Slags aandelig Tobak.

   Jeg ellers oekonomisk er med Tak,
Især til Dem, min Ven! som Takken hader;
Men denne haaber jeg, De mig forlader,
Naar jeg Dem Tingen giør lidt mere klar,
Og viiser Dem, hvor stor mig hin Velgierning var.

   I ni og tyve syndefulde Aar
(Alt i det ellevte mig en Mandindes Ynde
Lod, om jeg husker ret, begynde,
Om ikke grovt, dog fiint at synde)
Jeg saa alvorlig, som en Synder det formaaer,
Arbeided paa, mig om at vende,
Og mine Lysters Herredom at ende.
Halvfemsindstive Gange, hver en Fest
I Aaret, satte sig min Siæl til Hest,
Paa hin Samvittighedens Ganger,
Som danske Moralister kalde Anger,
Og vovede paa den en Dyst
Mod Satansengelen, mod Syndsens Lyst.
Halvfemsindstive Gange vendte Siælen
Desværre Hælen;
Beelsebub vandt Seir, og jeg var lige nær
Med min Omvendelse; hvad siger jeg? i Grunden
Blev efter hvert et Slag mig Vanen doppelt kiær,
Og Siælen til den søde, sledske Mær,
Man kalder Synden, doppelt bunden.
Jeg blev til sidst af denne Riden kied,
Og selv af Gangeren, jeg reed;
Og slutted - ikke Fred, som dog saa mangen anden - 
(Thi det forbød mig min Samvittighed)
Men - Stilstand dog paa nogen Tid med Fanden.
Ak! Stilstand! - Som De seer, jeg stod paa Randen
Af min Fordømmelse! Hvo veed?
Jeg havde maaskee ganske sluttet Fred,
Hvis De, min Walterstorf! var ikke falden ned
Af Himlen for mig med en anden
Bucephalus end den, jeg hidtil reed,
Og paa hvis Ryg min Siæl fik Bugt med Fanden.

   Skam hedder den. Jeg raade vil enhver,
At ride den i Ledingsfærd
Mod hvadsomhelst for slemme Vaner
Og Slendrianer.
At Alskens Synder ere Vaner blot,
Det veed enhver, som syndet har, ret got;
Og, om man har en slig i Hiertet eller Munden,
Det kommer ud paa eet i Grunden.
Hvo sig kan vænne fra et Mundheld i sin Snak,
Kan ogsaa vænne sig fra Snustobak -
Fra Drik - fra Spil - fra Vers for Urteboder - 
Ja selv fra Kiærlighed - og Fanden og hans Moder.

   Nu mærker De, hvor jeg vil hen - 
Tak skee den røde Kindhest, De mig sendte,
Hvorpaa jeg lykkelig bestred
De Mundheldheste, som min Tale skiændte;
Langt fra med Satan nu at slutte Fred,
Jeg, efter opsagt Stilstand ham bekriger
I hvad jeg giør, og tænker, eller siger;
Og slaaes bestandig, saa det er en Lyst,
Med alle hans Pandurer i mit Bryst;
Thi nu jeg ikke blot, men han og stundom viger.

   Dog lad mig ikke glemme, hvad især
Jeg burde stride mod (blandt mine Slendrianer
Og alle mine syndefulde Vaner
Den allerværste noget nær),
Den nemlig: med for megen Snak at kiede! - 
Jeg skamfuld bryder overtvers
Mit Afskeedsvers:
Vig bag mig, Satan, flye, forsvind, du Leede!

   Reis lykkelig, min Walterstorf! min Ven!
Og Reisen vorde Dem forsødet
Ved Tanken: Jeg har trukket Baggesen
Apostelens bekiendte Pæl af Kiødet,
Og voldt, at han paa nye til Kamp uddrog
Mod Satansengelen, som ham med Næve slog.

I:baggesen2002032011
T:Sprog-Smørrebrød.
U:Til den franske Legations-Secretair Desaugiers
U:i Kiøbenhavn
U:1806
F:O du, som, deelende den Fred
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                                   Marly.

     O du, som, deelende den Fred,
Vort kolde Nord oplives ved,
Mens Syd og Vest og Øst i Surturskampen med 
Den jordomslyngende, havstrakte Midgaardslange
Er Rov for Tvedragt og Uroelighed
Og alle Slags Elendighed,
Min Desaugiers, som, med en Nasos Fied
Blandt Geter, vanker om i Gothers Bøgegange,
Og Cæsars Priis og Middelhavets Sange
Begeistret toner hist paa Sundets Bred,
Mens jeg, lyksalig i dit Øie,
Misundet næsten af det hele Nord
Og sikkert af den halve Jord,
Paa een af Seinens viinbekrandste Høie,
Nær Verdens Hovedstad og vor besiungne Helt,
Opslaaer min Sanggudindes Telt!
Tør jeg dig danske Vers fra Frankrigs Pindus sende?
Og vil du, ved at læse dem
Langt fra dit eget elskelige Hiem,
Deri med patriotisk Lyst genkiende
Den Lethed, som kun i dit Modersprog,
Ved Bredden af den stille Seine,
Opnaaedes heel af Lafontaine,
Hvorefter hidindtil omsonst man jog
Hvert andetsteds, i Vers, som, lette nok at giøre,
Var derfor ikke lette just at høre?

     Du læser, haaber jeg, det Danske dog?
Om intet andet, saa Aviser?
Hvis af en Hendelse du skulde svare: Nei!
Jeg derfor dog aldeles ei
Mit Haab, at læses og forstaaes af dig, forliiser;
Thi jeg min bundne Stil i disse, kun for Skierts
Og Rimets Skyld saa kaldte Vers,
Troer (uden alt for meget den at rose)
Langt mere let end Berlingsbrødres Prose  
Med Berlings Brødre meener jeg en Hær
Ei blot af Ænder i Parnassets Gadekiær,
Men selv af Frøer i Parnassets Tørvemose,
Hvis Snaddren, Qvækken, Sang, og andet sligt
I Kiøbenhavn man kalder, troer jeg, Digt,
Fordi det er saa folkeligt,
Saa ligefremt, og saa begribeligt
Som Fod i Hose.

     Hvis altsaa, hvad du hidtindtil faldt paa
(For dig engang iblandt at øve noget
I danske Sproget)
At læse, ned ei vilde gaae;
Hvis Bugt med Dagen selv du ikke kunde faae  
Du lade dig af saadant ei forskrække!
De Vers, som jeg har trukket ud og ind
Med Lafontainisk Egensind
I lange Liniers og kortes Række,
(Hvis blot en halv Snees Ord af Sproget alt du veed)
Som Smørrebrød, min Ven, vil glide ned.

     Sandt nok! du vil og intet andet finde
For dennesinde:
Den lille Gave, jeg tør byde dig
Paa dansk, er saare tarvelig.
Men et Glas Vand, naar man er tørstig, smager,
Og naar man hungrig er, man selv i Nød
Med bare Brød
Til Takke tager!

     Jeg haaber snart, min ædle franske Ven,
I Tomi-Kiøbenhavn at favne dig igien:
Hvo veed, maaskee jeg der dig bringer nogle Kager,
Af dem, som man til Julehøitid bager,
Paa Musebierget i vort Nord,
Til Giengield for den ypperlige Tærte,
Som du mig i din Sang om Polens Søn forærte,
Og som engang den hele Jord,
Til din og alle franske Musers Ære,
Vil under tusind Bravoraab fortære.

I:baggesen2002032012
T:Taksigelsen
U:Til min Recensent
U:1806
F:Man tvang dig, trods din Mistroe til din Evne
N:Recensenten er Claus Pavels (1769-1822), senere biskop i Bergen 
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde



                                        Kiøbenhavn.

     Man tvang dig, trods din Mistroe til din Evne
At dømme Sagen selv, end sige meer,
Poeter for din Domstol at indstevne,
Og mig, din ubekiendte Ven, blandt fleer.
Hvordan du ved de andre dig har skillet,
Og baade dem og Sandhed tilfredsstillet,
Det veed jeg ei; det la'r jeg staae derhen  
Men mig i lærde Efterretningen
Om første Bindet af Jens Baggesen
Du har behandlet strængt, og dog som Ven;
Og med en Salomons og Sancho Pansas Viisdom,
Foreent i Recensionens Kiendt for Ret
(Hvad sandeligen ikke var saa let)
Venskabets Skaansel med Kritikens Iisdom.
Du fandt mit Bind, som hvert et andet, deelt:
En Blanding af det gode og det slette  
Umuelig turde du det rose heelt,
Og, ak! du fandt det mindste got  med Rette!
Sex og halvfemsindstyve Stykker smaa,
Hvoraf de sex maaskee, for ei at lyve
(Thi mueligt disse selv kun ere saa som saa),
Er just som slige Digte være maae;
Og Fuskerier de halvfemsindstyve.  
Hvad var at giøre her, for med en stræng Kritik
Mig ei aldeles at tilintetgiøre?
Og dog ei heller just at sætte Klik
Paa eget skarpe Syn og fine Øre?
Du traf det, ædle Claus, du traf det paa en Prik!
For mig at blege hvid, og ei dig selv at plette,
Du dadled hvad var got og prisede det slette,
Saa jeg paa den Maneer dog et Accessit fik.

     Men, mellem os, skiøndt denne Slags Kritik
Giør baade dig og mig i visse Maader Ære,
Du giorde, troer jeg, bedre dog,
Ifald du holdt dig til din Bønnebog,
Og lod Poeter, som du ei begriber, være.

I:baggesen2002032013
T:Tausheden
U:Til Grev Adam Moltke
U:1805
F:Du klager, at jeg skriver alt for lidt
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde



                                         Marly.
     Du klager, at jeg skriver alt for lidt
Paa nogen Tid, især til Norden;
Og at min Taushed gaaer saa vidt,
At næsten ingen veed, hvad jeg er vorden,
Og hvor, og om jeg end er til paa Jorden?
Jeg, som tilforn (maaske kun alt for tidt)
I Skrift og selv paa Prent lod hele Verden vide,
Hvad i den lille Rummets Prik,
Mit Væsen fylder, foregik,
Indtil det mindste Solens Straalestik,
Og Maanens eller blot en Stiernes Blik,
Kort: min Sankthansorms-Lyst og min Sankthansorms-Qvide  
Jeg nu, da Jorden brager fiern og nær,
Mens alle Himmelens og Helveds Tordner knittre,
Da Lysets Engle selv og Mørkets Aander zittre,
Mens Throner styrte hist og her,
Og Templer falde her og der,
Og alle brøle, hyle, skrige, sukke,
Ei høres meer med mindste Lyd at mukke, 
Men tier qvær?

     Jeg kunde svare dig: at Nationers Smerte
Er alt for stor for mig og for mit lille Hierte  
Jeg kunde svare dig: at Faldet af et Huus,
Der dræber Mennesker, ei mærkes af en Muus  
Jeg kunde svare dig: at Stormene, som bruse
Paa Tidens Ocean, og Tordnerne, som knuse
Hvert Rummets Field, ei høres af min Muse 
At den saa lidt, som Ormen i sit Læ
Og Glimmerfnugget i sit raadne Træ,
Fornemmer Jordens Poles bange Knagen
Og Axelens forfærdelige Bragen;
Men det er ikke ganske sandt  
Jeg føler rigtig nok ei Skiælvet i det Hele,
Men dog et lille Stød iblandt.

     Aarsagen, hvis jeg ei min Følelse vil deele,
Som før jeg deelte den, i Alvor og i Skierts,
I Skrift og Tryk, i Prosa og paa Vers,
Med een og anden af de kiære Mænd og Koner,
Der gierne høre mine svage Toner,
Er reent ud sagt, min Moltke! den:
At jeg er din og deres Ven.
Og Følelsen, jeg har ved alle disse Løier,
Mens hele Verden skraaler, skriger, støier,
Er saa fortræden og kiedsommelig,
At jeg med den kun vilde plage dig.

     O! lad mig tie! Lad min Pen forstumme! 
Forfør mig ei til høit at raabe: Vee!
Og lok mig ei til overlydt at lee!
Tillad mig ei engang at brumme
Det mindste Muk,
Det mindste Suk!
Thi lod jeg mig, den Dag i Dag, forlyde
Med hvad jeg troer
Om Færdselen i Syd og Færdselen i Nord,
Og overhov'det om vor hele Jord,
Du vilde det, som Ven af den og mig, fortryde!

I:baggesen2002032014
T:Tilbagegangen over Rubicon
U:Til General-Major Walterstorf
U:1804
F:Sex hele søgne Dage siden
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


                                     Paris.

   Sex hele søgne Dage siden  
Den første Søndag i det sidste Aar,
Jeg, hvor jeg ligger, sidder, staaer og gaaer,
Tilskriver Dem in mente  Tiden,
Jeg veed ei selv hvordan, imidlertid bortgaaer;
Og naar jeg efterseer hvad jeg har skrevet
I Tanker, staaer der ingenting i Brevet.

   ,,Men Baggesen!'' min Fanny spørger mig:
,,Hvorledes er det fat med dig?
,,Hvad har du for? Du glemmer Mad og Drikke;
,,Du hele Dagen som i Drømme gaaer,
,,Og hele Natten, tror jeg, sover ikke;
,,Paa franske Spørgsmaal danske Svar jeg faaer;
,,Paa ingenting i Huset Agt du giver!
,,Hvad giør du? svar mig dog engang!''  ,,Jeg skriver
,,Til Walterstorf!''  ,,Men er du klog? Du skrev
,,Jo Nytaarsmorgen!''  ,,Jeg begyndte;
,,Men ihvormeget jeg mig skyndte,
,,Fik jeg dog intet færdigt, og mit Brev
,,(Vil sige, sammes inderlige Spire)
,,Groer i mit Hierte, skiøndt jeg veed ei hvad
,,Forhindrer det at skyde mindste Blad!''

   Paris, Aar attenhundrede og fire,
Er alt hvad paa Papiret jeg har bragt  
Det øvrige jeg hidindtil som sagt,
Har ikke kunnet paa Papiret bringe.
Ak! hvad jeg har at sige Dem, min Ven!
Er alt for overvættes for en Pen,
Der ei er trukken af en Engels Vinge.

   Velan! jeg bryder overtvers,
Og hvad mig ikke vil i Prosa lykkes,
Jeg her forsøge vil i Vers,
Men notabene Vers, som ei skal trykkes;
Vers, som, foruden Skoe og Strømper paa,
Og uden store Spænder, høie Hæle,
Naturens Gang paa bare Fødder gaae  
Og maaske lettere, som saa,
Sig giennem Øret ind i Hiertet stiæle;
Vers, som man ei saa let skal eftergiøre mig,
Fordi de giøres ei  kort: Vers, som egentlig,
Naar grundig man betragter Tingen,
Er ingen;
Mod hvilke Prosa selv i Breve, som med Iil
Postvexles mellem Hadersleb og Kiel,
Er bunden Stil.

   Jeg loved Dem i mit gemeene sidste
Forklaringen af Pausen i
Vor svarende Brevvexlings Symphonie  
Hvis Sammenspillen Deres Venskab vidste
At giøre mig saa let som kiær,
Endskiønt jeg blæser Fløiten ikke nær
Saa færdigen, som De Fiolen stryger  
Jeg loved Dem en kort Fortælling om,
Hvad vores Brev-Concert i Veien kom.

   Viid da, min Ven! at een af Skiæbnens Tordenbyger
Forslog mit Skrog mod Syden, fast til Rom,
Paa samme Tid som Deres Brev fra Norden
Til Pladsen, hvor jeg laae for Anker, kom,
Og hvor jeg havde troet at havne her paa Jorden,
Hvis ellers udenfor min Fødestavn
For mig var muelig en bestandig Havn.
Det fandt mig ei, skiøndt det mig satte efter
Af alle Kræfter:
Jeg var i Florenz, da til Modena det kom;
Og da det derfra gik til Arnos Bredde,
Var jeg et Bøsseskud fra Rom.

   Ethvert fornuftigt Brev vel havde turdet vædde
Ti Linier mod een, at en Corsørsk Poet,
Som Coliseum ei endnu havde seet
Og Capitolium, etcetera  
Kan ikke være Bøsseskud derfra
Og modstaae Fristelsen, til nogle hundred Mile
At føie nogle Skridt, for did at iile;
Det regned altsaa paa, mig vist at træffe der
I Feieskarnet, som er end tilbage
Af Jordens Herlighed i gamle Dage  
Men Pyt sae Peer!
Det løb fra Høi til Høi, fra Gade rundt til Gade,
Fra Peters Stoel til hvert et Stolestade,
Fra Port til Port, fra Huus til Huus,
Fra Plads til Plads, fra nye til gamle Bade,
Fra Grav til Grav, fra Gruus til Gruus;
Og ledte med en Omsorg uden Lige
Blandt Støvets Børn og blandt Udødelige;
Omsonst det giennemledte hele Rom:
Poeten fra Corsør var ei at finde  
Det kom og gik, og gik og kom,
Een Maaned eller to derinde
Til kied omsider af en evig Ledenom,
Det lagde sig til Hvile i en Lomme
Hos een af dem, som ventede mit Komme.

   Jeg arme foer imidlertid,
I en Forfatning uden Mage,
Med stoisk Selvfornægtelse tilbage
Fra Maalet for min Længsel og min Iid.
Og skiøndt, af lyrisk Romerild opluet,
Jeg Toppen af Soracte havde skuet
Og fandt mig ikke langt fra Tiburs Lund
Hinsides Tibren, paa Horazisk Grund,
Nær Marmorfaldet  næstendeels paa Randen
Af dette Himmeldyb, hvori
Hesperiens Beundrer Dupati
Gik af Beundring fra Forstanden  
Og skiøndt man bød mig Plads i en Karet
(Et sieldent Køretøi for en Poet)
Ved Siden af en yndig Kone,
Tvers over for min ældste Ven,
For Jubelfarten ind i Rom at krone  
Skiøndt denne tredie var høistformodentlig
Den sidste Gang, jeg her blandt Guders Grave
Mig nærmed Kunstens gamle Himmerig,
I Sydens eviggrønne Have  
Jeg vendte Ryggen pludselig
Til Dronningen blandt alle Jordens Stæder,
Til Vatican og Pantheon;
Og gik, trods alle Vink af nye og gamle Glæder,
Tilbage over Rubicon.

   Med meer end romersk Tapperhed,
Med ægte cimbrisk Mandighed,
Jeg Fod for Fod den samme Bane,
Man Cæsar henad vandre saae,
Betraadde hiemad; thi til min Troskabs Fane
Jeg havde svoret  og det er de Danskes Vane,
At holde, hvad de have svoret paa.
Vi have Cæsar ei, men Hercules for Øiet,
Naar der skal vælges i en stridig Færd
Imellem Glædens Hist og Pligtens Her.

   Saa blev min Walterstorf ubøiet
Af alle Gratiernes Smiil,
Som vilde standse her hans Iil;
Af alle vort Museums Tryllerier,
Af alle nye parisiske Magier,
Af hver en Vens, af hver Venindes Bøn;
Og fløi, da han begyndte knap at smage
Forlystelsernes Nektar her, tilbage
Til Danmark, til sin Konge, til sin Søn  
Saa bytted Regulus Triumphen hiemme
Med Lænker paa en fiendtlig Kyst,
Og fulgte Pligtens strænge Tordenstemme
Med patriotisk Martyrlyst  
Saa rev jeg selv mig løs af alle Rosenkiæder,
Som fængsled mig paa Herthas Strand
Til Digterlivets elskeligste Glæder,
Dengang jeg dig forlod, mit Fødeland!
Og bytted Nordens kolde, rene Himmel,
Og Hiemmets Liliers og Rosers Duft,
Med giftig Damp og Utøis dovne Vrimmel
I Sydens lunkne, pestopfyldte Luft;
Og offrede mit Liv, min Lyst, min Ære,
Min Barndoms Minder og mit Fødelands
Velsignelser og, hvad jeg kunde mindst undvære:
Dit Bifald, Fredrik! Og de danske Døttres Krands  
For i Paris, den Stad, jeg meest blandt alle hader,
At tabe mig blandt andet Snaus,
Som fylder dens uendelige Gader;
Og glemmes  mere glemt end nogen Claus
I Kiøbenhavn  forstrøes, tilintetgiøres,
Som Krybet  som det Støv, jeg træder paa  
Som det, der aldrig sees, og aldrig høres  
Som Ord af Tungemaal, vi ei forstaae  
Som Blun, der ere blot, naar de forgaae  
Som Gran, der af et Vift til Intets Grube føres.

   Men den er hellig, himmelsk, eviggrøn,
Og overstraaler offentlige Minder,
Den Krands, Tilfredshed med os selv os binder;
Udødeligheds selv er ei saa skiøn!
Hvad er et Diadem, som Rygtet vinder
Omkring vor Tinding? hvad er Navnets Klang
I Nutids Snak og Evighedens Sang?
Hvad er Triumphens Fryd? Basunens Torden,
Som ruller Heltens Priis om hele Jorden?
O! hvad er Kroner selv og alle Palmer
Mod Dydens største Løn: den stille Lyst,
En reen Bevidsthed skaber i vort Bryst?
O! denne Krands allene aldrig falmer!

   Dog hvorhen rev mig et Tilbageblik
Paa Gangen, jeg fra Rom tilbage gik?
Ak! det er slet bestilt med Helte nuomstunder!
Min Walterstorf! naar ret man seer sig til,
Har selv med det moralske Friheds-Under
Forfængeligheds Diævel vundet Spil!
Ak! vore glimrendste, guddommeligste Dyder
Er  i det mindste mine  naar jeg seer
Lidt dybt i Tingen, ikke meget meer
End skiønt poleerte, stadselige Lyder!
Hvad Værd har vel en Handling, nok saa skiøn,
Der leder om et fremmed Bifalds Løn?
Er bedre vel, end Jagen efter Ære,
Den Lyst, at aabenbare for en Ven:
Man Verdens Hæder stoisk kan undvære  
Naar Vennens Bifald er os meer end den?

   Nok sagt, jeg kom til mit Paris tilbage,
Forvaaget, mat, forknuust, en Skygge lig  
Da, uden nogensteds at hvile mig,
Jeg havde reist i næsten fiorten Dage.
Her fandt jeg vel i min Venindes Skiød
En salig Løn for mine vaagne Nætter,
For Roms Opoffring og for Veiens Stød,
For hver udstanden Fare, hver en Nød,
Og dit og dat, som jeg in Blanco sætter  
Men og uendelig Fortred
Med Amme, Vaagekone, Kokkepige,
Vert, Portner, Tyvepak, Retfærdighed
(Republikansk Retfærdighed at sige),
Forhøren, Flytten, Stevning og deslige  
Man havde nemlig, da jeg saae mig om,
Bortstiaalet mig min halve Eiendom  
Og Politiet nødte mig til Klage,
Som kosted mig omtrent hvad Tyven lod tilbage.

   Naar mine Sager alt for skiæve gaae,
Naar Alskens Ærgrelser og Bryderier
Bugt med mit gode Lune faae
Jeg tier  
Mit Hierte slaaer i Livets store Svier;
Men i de smaa
Det gaaer i Staae,
Og Pennen, mine Følelsers Vehikkel,
Er intet andet end dets Perpendikkel.
Jeg altsaa næsten opgav Haabet om,
Da Skiæbnen vedblev mig at drille,
At faae i Gang igien, hvad der stod stille,
Da Deres kiære Brev, fra Rom
Tilbagesendt, mig her tilhænde kom  
Det trak mig atter op, og, trods hver Nød og Plage,
Kan jeg nu gaae igien omtrent i fiorten Dage.

   Men det er Tid, jeg Afsked tager
Og mit Besøg, før det Dem kieder, ender;
Dog, før jeg mig tilbagevender,
Tillad mig, at jeg beder om et Svar:
Glem ei, De Nøglen til mit Hierte har!
At ingen sydlig Lyst, at ingen Fryd fra Norden
Det, naar det gaaer i Staae (og ak! det aldrig gaaer
Ustandset, af sig selv, et Fierdingaar,
Tak skee min Skiæbnes idelige Humplen
Og Skumplen),
Formaaer saa sikkert at optrække det igien
Som en Epistel fra min beste danske Ven.

   Min Fanny, som blandt alle Tryllerier
Af Idealer i og udenfor mit Hiem,
Af alle Baggesenske Sværmerier
Ei nogen deeler som mit Sværmerie for Dem,
Formelder Dem og Deres ædle Mage
Sin hierteligste Hilsen. Aarets Dage
Og Livets Aar henglide Dem saa froe,
I Faderfryd og landlig Lykke,
Som vi det ønske begge to;
Men Deres Christian, de danske Drenges Smykke,
(Det blideste blandt alle danske Minder troe)
I Tanker til vort Bryst vi trykke.

I:baggesen2002041301
T:Cithersang
U:Til mine Landsmænd i Paris ved vor
U:Sammenkomst hos en Landsmand.
U:
U:1798
F:Midt i Paris og dens buldrende Glæder
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


Midt i Paris og dens buldrende Glæder,
Midt i dens Hvirvel af sværmende Lyst,
      Savnte mit Bryst
      Dannemarks Lyst,
Savnte jeg Frugten af nordiske Sæder,
      Venskab og Dyd
      Og den høiere Fryd.

Hiernen beruses og Hiertet bedøves
Alt løber løbsk paa Forlystelsens Vei,
      Venner, men nei!
      Fryd er der ei.
Flygtige Glæder vil stiæles, og røves,
      Virkelig Fryd
      Dog kun kiøbes ved Dyd.

Landsmænd, I følte som jeg og bevarte
Fædrelandsk Samfund og Huusligheds Baand,
      Dannemarks Aand
      Bandt Eders Baand.
Her fandt jeg Glæder, som aldrig udarte,
      Tænksomheds Dyd
      Og den høiere Fryd.

Herthas, og Dovres, og Eiderens Sønner,
Hævder bestandig Codaniens Viis!
      Midt i Paris
      Holder i Priis
Stedse den nordiske Dyd, som forskiønner
      Musernes Frugt
      Med Chariternes Tugt.

Sædelig Friehed og Fædrelands Minde
Udmærke stedse nærværende Lag!
      Broderlig Mag
      Skiærme dets Sag!
Fredens i Danmark tilbedte Gudinde
      Signe dets Iid,
      Og belønne dets Fliid!

Tænksomhed, Venskab, og ædlere Glæder
Herske der hiemme bestandig som her!
      Og, som i Nord,
      Her ved vort Bord
Lyde til Dannemarks Styreres Hæder
      Midt i Paris
      Vor Lyksaligheds Priis!


I:baggesen2002041302
T:Citherspilleren
U:Vise
U:
U:1798
F:Jeg vandrer fra Bye og til Bye
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


   Jeg vandrer fra Bye og til Bye
Paa min Fod, jeg savner ei Vinger;
Med munter Sang i høien Skye
Jeg vandrer fra Bye og til Bye.
Og knap seer man Morgenen grye,
Før til Sang alt Citheren klinger;
Og Koner og Børn om mig tye,
Og de Piger saa tæt mig omringer.

   Og Venskab og Elskov og Sang
Er de Maal, hvorefter jeg tragter;
Mit Hiertes Lyst, min Cithers Klang
Er Venskab og Elskov og Sang.
Og falder da Tiden mig for lang,
Naar jeg seer paa Menneskenes Fagter,
Med Venskab og Elskov og Sang
Jeg da dem og Alverden foragter.

   Og Kummer ei kommer mig nær,
For min Sang den hurtigen viger;
Den Mand, hver Viv og Møe har kiær
Ham kommer ei Kummeren nær.
Thi Glæden er der, hvor jeg er,
I min Kreds staae smilende Piger;
Den Sanger, som de have kiær,
Han er tryg som i Himmelens Riger.

   Jeg synger fornøiet og fri
Om de Ting, som Livet forsøde,
Om Elskovs Himmels Tryllerie,
Om Venskab og om Harmonie;
Og naar min Sangs Melodie
Faaer et Bryst af Snee til at gløde,
Saa smelter mit Hierte deri,
Og med Lyst i dets Smelten jeg døde. 

   Ak! ei for al Jorderigs Prang,
For hver Skat, ei selv for en Throne,
Bortgav jeg dig, min ringe Sang,
Mit Hiertes og Citherens Klang!
Thi hvad er vel Fyrsternes Prang
Mod din Glands, du Musernes Krone?
Mod Kys for hver smeltende Sang?
Og mod Smil for hver smeltende Tone?

   Saa seer man med vanlig Gang
Af en Kreds i en anden mig ile;
Mig ingen Vei kan falde lang
Med Venskab og Elskov og Sang.
Og standser omsider engang
Mine Fied, og jeg segner til Hvile - 
Skal Venskab og Elskov og Sang
Om min Grav giennem Taarer end smile.

I:baggesen2002041303
T:Den rette Biskop
U:Episkopal-Viise
U:
U:1792
F:At ingen Tid og intet Land
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


At ingen Tid og intet Land
   Kan Geistlighed undvære,
Historien tilfulde kan
   Os lære;
Men uden Bisp er Geistlighed
Slet ingen Ting, som hver Mand veed.

                 KOR
Nei! uden Bisp er Geistlighed
Slet ingen Ting, det hver Mand veed.


Man har nu ledt sig blind og ør
   Tretusend Aar og flere,
Om Bisp der var, som Biskop bør
   At være;
Omsonst! man hidtil ingen fandt,
Og Geistlighed var lutter Tant.

                 KOR
Som sagt, man hidtil ingen fandt,
Og Geistligheden blev til Tant.


De gode Franske saae ret got,
   At der var Fias i Grunden,
Og at man havde Troen blot
   I Munden.
De sagde: væk med alt det Pak,
Hvis Geistlighed er lutter Snak!

                 KOR
Ja, væk med alt det Munkepak,
Hvis Geistlighed er lutter Snak!


Dog slænge bort det skidne Vand,
   Er ikke nok alleene,
Naar man saa strax ei have kan
   Det reene.
Det tænkte de for sildig paa,
Og derfor gaaer det nu som saa!

                  KOR
Ja, man for seent har tænkt derpaa,
Og derfor gaaer det nu som saa!


De lod de falske Bisper gaae;
   Men ak! hvad hialp dem dette?
Da de var ikke sikkre paa
   Den rette - 
Ak! uden al Religion
Staaer ingen Constitution!

                 KOR
Nei, uden al Religion
Staaer ingen Constitution!


Men vores evig skal bestaae!
   Vi fundet har den rette!
Vi kunne trygge lade gaae
   De slette - 
O Biskop! i dit Bispedom
Vi fandt, hvad Frankrig leder om.

                  KOR
Ja, Biskop! i dit Bispedom
Vi fandt, hvad Frankrig leder om.


Gid snart Forsamlingen maa see,
   Hvori dens Feil mon stikke!
Desværre! hidtil kiendte de
   Dig ikke - 
Naar først hos den som her du staaer,
Alt efter Plan og Løfte gaaer!

                 KOR
Naar, Biskop! først du for dem staaer,
Alt uden Hinder herligt gaaer.

I:baggesen2002041304
T:Aftensang
U:1814
F:Tordner buldred, Bølger bruuste
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


   Tordner buldred, Bølger bruuste,
Solen skiulte sig i Mørk;
Mod min Klippe Stormen suuste
Vældig over Havets Ørk.

   Kied af Livets Jammer, eene,
Trøstesløs, og uden Haab,
Sad jeg, mellem Fieldets Steene,
Spildende mit Klageraab.

   Tordnen buldred i mit Hierte,
Stormen rased i min Barm;
Haard som Klippen var min Smerte,
Vild som Bølgen var min Harm.

   Tordnen taug; med dæmpet Brusen
Døned Bølgen mod sin Bred;
Stormen svandt i stille Susen;
Solen dalende gik ned.

   Endt var al Naturens Smerte;
Jorden smiilte, Himlen loe;
Kun i det oprørte Hierte
Giød min Aften ingen Roe.

   Men i Klippen under Jorden
Hørte jeg en Harpes Klang,
Dæmpet, som en fiernet Torden -
Og en Stemme sød, som sang:

   ,,See bag Skyer Solen ile
,,Sin bestemte Bane hen:
,,Snart den synker for at smile,
,,Medens Havet favner den.

   ,,See den smile, see den blegne,
,,See den synke, see den slukt;
,,Tænk: Som den du og skal segne,
,,Snart er og dit Øie lukt!

   ,,Hør i Havet Bølgen bruse
,,Mindre høit, med mindre Magt;
,,Hør i Lunden Stormen suse,
,,Dæmpet, meer og meere svagt - 

   ,,Hør den sidste Vove trille - 
,,Hør det sidste Vindens Pust - 
,,Tænk: Din Siæl og snart blir stille;
,,Snart er og dit Hierte knuust!

   ,,I en natlig stille Slummer
,,Ligger al Naturen Lig:
,,Trøstesløse! glem din Kummer!
,,Døden favner ogsaa dig.''

I:baggesen2002041305
T:Knud Siællandsfar
U:paa Landet og paa Vandet
U:
U:Kahyts-Vise
U:1807
U:
U:(Mel.: Boer jeg paa det høie Field - )
F:Boer jeg paa den tamme Bred
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

Boer jeg paa den tamme Bred
I en Stad, i et Huus, i en stadselig Stue
Hvor man bad mig sidde ned
Paa en Stol, mellem Frøken og Frue - 
Hvor een Jomfru kommer ind
Paa den anden, og Støvet af Fliserne feier,
Mens med Viften hun giør Vind,
Løfter Svandsen i Veiret, og neier - 
         Der min Skiemt ta'r Beenklæder paa
         Der min Mund gaaer ziirlig istaae -
            Der jeg steger hvert et Ord,
         Og la'r Saften og Kraften forgaae.

Boer jeg paa det vilde Hav,
Som slet ingen Slags Ziirlighed ændser og sandser;
Hvor det tunge fandt sin Grav,
Og det lette kun seirende danser - 
Hvor Naturen bryder løs,
Mens Matrosen med begede Kløer slaaer i Diske - 
Hvor Forklædet er en Giøs,
Særke Seil, og kun Fiskene Fiske - 
         Der min Skiemt ta'r Buxer ei paa - 
         Som den er, jeg lader den gaae - 
            Der jeg koger ingen Ord - 
         Kammeraterne sluge dem raae.

Byder man mig en Kop Thee
Ved et Bord i en Halvkreds af halve Baroner,
Hvor man Jøder faaer at see,
Og desligeste Modens Personer, -  
Hvor man blues ved en Hat - 
Hvor en Kind, som er bleg, bliver rød, naar man spørger:
,,Hvordan Frøknen sov i Nat?''
Eller ,,hvorfor mon Jomfruen sørger?''
         Der tilværks forsigtig jeg gaaer - 
         Fiint jeg der paa Strengen kun slaaer - 
            Der jeg føler først mig for,
         Før i Texten jeg videre gaaer.

Men har jeg en lille Ruus,
Ved en Punsch, i en Kreds af de blaae Kammerater,
Hvor med Sølling jeg er Duus,
Og deslige forvovne Krabater - 
Hvor Koksmaten kommer ind
Med sin Pøs, skyller Glas og Kahytgulvet feier,
Mens selv Himmelen giør Vind,
Og Fregatten i Bølgerne neier - 
         Skiemtens Melk, saa sød og saa puur,
         Der ei staaer, og bliver mig suur - 
            Der min Sang er uden Tvang,
         Som den kraftige vilde Natur.

Hver Sit! Skiemter jeg paa Vand,
Er i Skiemt jeg naturlig, som Fædrene vare, - 
Leer jeg derimod paa Land,
Kan jeg og mig, som Sønnerne, bare.
Med Korsarer her ombord
Kan jeg lee, være lystig, og trumfe mod Fanden;
Ved et Søndagsselskabsbord
Kan jeg keede mig smukt som en anden,
         Alt sin Plads! saa alting er godt!
         Selv lidt Spøg, lidt Spas, og lidt Spot!
            Alt er ædelt, siger Knud,
         Naar man mener det ærligt og godt.

I:baggesen2002041306
T:Knud Vidfadmes Svanesang
U:(Digtet i hans Skibbrud 1807.)
F:Jeg synker, paa mit knuuste Vrag
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


Jeg synker, paa mit knuuste Vrag,
  Med sammenfoldte Hænder,
For Jutta, Fredrik, Danmarks Flag,
  Og alle danske Frænder.

Modtag, o moderlige Hav!
  Mit Støv, og dys min Kummer
I mine Fædres gamle Grav
  Dybt i evig Slummer!

Men du, som i din Baldurs Borg
  Høit over Hertha throner
Og Lokes Fryd og Odins Sorg
  I Nordlyssuusen toner;

Som stiger ned med Lysets Klang
  Blandt Skygger af de Døde,
O, Bragur! hør min Afskeds-Sang
  I Livets Aftenrøde!

Til dig opgiver jeg min Aand,
  Til dig, som gav mig Aande,
Mens Harpen glider af min Haand
  I Hiertets sidste Vaande.

Tag huld tilbage, hvad du gav!
  Din Havn du den oplukke!
Lad ei paa Verdens vilde Hav
  Forgaae dens sidste Sukke!

O! tryk den til din høie Barm,
  Hvis og paa Jorden hildet
Af nogen dig uværdig Harm,
  Den tidt har sig forvildet!

Du veed, til Himlen stod dens Hu,
  Hvor dine Lamper tindre,
Med barnlig Lyst! du veedst det, du,
  Som skuede dens Indre!

O! tag den i din Faderfavn!
  Erkiend din Søn, du Hulde!
Vis ham Iduna! nævn hans Navn
  For Odin og for Skulde!

O! stød ham ei fra Bifrost ned,
  Fordi ham Knæet bæver,
Fordi hans Fod med matte Fied
  Sig til din Hvelving hæver!

Høit brænder dog i kiælne Bryst
  Den rene Livets Flamme,
Der skiænkte Kraft til Odins Lyst
  Hvert Skud af Bragurs Stamme.

O! lad den skinne for mit Folk,
  Naar den er slukt herneden,
Som mit miskiendte Hiertets Tolk,
  I Sang for Evigheden!

Und Gnisten, jeg af Lyset fik,
  Naar brustet er mit Øie,
At glimte ned fra Breidablik
  Som Straale fra det Høie!

Ræk, Fader! ogsaa mig en Krands! - 
  Du aabner alt din Himmel!
Jeg blendes i den store Glands
  Af dine Sønners Vrimmel.

Som naar i Stuen, mørk og sort,
  Mens Barnets Higen gyser,
En Moder trækker Tæppet bort
  Og Juulens Pragt oplyser - 

Du viiser mig i Mulmet brat
  Dit Tempels hele Glæde,
Din Aften, Morgen, Dag, og Nat;
  Men, Fader! intet Sæde!

Idunas Æbler gløde rundt
  Imøde mine Blikke;
Men Fader! blev mig et forundt?
  Mit Æble seer jeg ikke!

Hvorhen jeg stirrer, alt et Navn
  Jeg brænde seer derinde;
Dit Tempel alt er uden Savn,
  Og sluttet for mit Minde.

De tvende store Lys er tændt,
  Som hvert et Skin fordunkle;
Paa dit udstrakte Firmament
  I fulde Glands de funkle.

Din Evald giennem Sølverskyer
  Med Brudetrin fremiiler,
Og lysmildt, indtil Dagen gryer,
  Som Nattens Maane smiler.

Din Øhlenschläger stiger op
  Med Brudgomsskridt og Bue,
Og Dalens Skiød og Klippens Top
  Er tændt af Solens Lue.

Rundt om, naar begge skiule sig,
  Talløse Smaalys tindre - 
Hvor er en Plads endnu for mig,
  Endogsaa blandt de mindre?

O! sæt mig, har du end en Stol,
  Hos ham, der sang om Gerner,
Nær mine Brødres elskte Pol,
  Imellem Freyas Stierner!

Der vil jeg smile stille ned,
  Af Mængden uopdaget,
Til skiulte Dyders Opholdssted
  Og dem, som døe paa Vraget.

I:baggesen2002041307
T:Min Aftensang i Frankrig
U:Til mine danske Veninder
U:1807
F:Hvo veed, hvor nær mig er min Ende?
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

                             Marly.

   Hvo veed, hvor nær mig er min Ende?
Hvad jeg har skrevet, alt forgaaer!
Hvor let og snart kan altsaa hænde,
Jeg selv herfra at vandre faaer!
Hvor veed, om hvad i Dag jeg skrev,
Er ei mit allersidste Brev?

   Jeg ligger her paa fremmed Leie,
Fiern fra mit Hiertes Opholdssted;
I Kiøbenhavn er brændt mit Eie - 
Maaskee mit Navn og Minde med.
Hvad her jeg har er Himmerig,
Men uden Nydelse for mig.

   Jeg har en huld og ædel Kone,
Forstandig, dydig, from og skiøn,
Værd at tilbedes paa en Throne,
Og værd at elskes huldt i Løn;
Hver Viv og Moder ufortalt,
Et Mønster for sit Køn i alt.

   Jeg har en Søn, en venlig Engel,
Rask, vittig, munter, rund, og rød,
Livsalig - paa sin spæde Stængel
Er ingen Rose meere sød,
Hver Treaars-Engel ufortalt,
Et Mønster for et Barn i alt.

   Men denne hulde Kone lider - 
Og denne hulde Søn er spæd - 
Og naar jeg mine Hænder vrider,
Bespændt af Angest og Fortræd,
Saa trøste begge mig paa fransk;
Og - jeg er i mit Hierte dansk.

   Og naar min indre Harpe bæver
Af Veemods underfulde Lyst - 
Og naar til Sang sig Smerten hæver
Paa Andagts Vinger i mit Bryst;
Gaae begge tause deres Vei,
Thi Englene forstaae mig ei.

   Og naar mod Skiæbnens fiendske Pile
Min lille Jocus væbner mig
Med lunefulde skielmske Smile - 
Naar jeg er selv en Engel lig;
Med Studsen begge paa mig see,
Og blive bange for at lee.

   Saaledes ligger jeg paa Steene,
Skiøndt fængslet her af Rosenbaand - 
Saaledes er jeg evig eene,
Skiøndt med en Engel ved hver Haand - 
Og i mit Himmerig paa fransk
Er jeg ulykkelig som Dansk.

   Jeg føler dybt, at mig blev givet
Et lille Tryller-Amulet - 
Til ikke blot at taale Livet,
Men selv til at forskiønne det - 
Jeg føler, at jeg ei blev fød
Til Glemsels Lod i Stilheds Skiød.

   Og dog det blev min Lod at tabe
Paa Jorden hver en Støvets Skat - 
Selv Evnen til i Sang at skabe
En kunstig Dag i Livets Nat - 
Dog nei! trods Tidens Vold og Gru,
Den er ei ganske tabt endnu.

   Thi skiøndt jeg Øiet sielden væder,
Skiøndt sielden jeg er glad i Hu,
I Sang jeg leer, i Sang jeg græder,
Som om jeg var et Barn endnu - 
Uskyldighed! det skyldes dig;
Thi huld din Aand omsvæver mig - 

   Din Aand, mit Fødeland! som smiler,
Trods Fienders Vold og Fienders Svig,
Omlynt af Skiæbnens Tordenkiler,
En venlig Fredens Engel lig,
Og trykker med Erindrings Lyst
Hver Haabets Spire til sit Bryst! - 

   Den Aand, der blid som Frelsens Moder,
Med Sværdet i den hvide Barm,
Sit Dans, og Nors, og Anguls Poder
Høit hæver i Marias Arm - 
Den Aand, som hendes Ynde lig,
I Danmarks Sprog udtaler sig!

   Selv syg jeg føler, at den rører
Usynlig Harpen i mit Bryst;
Den aner, fatter, seer og hører
Min skiulte Qval og skiulte Lyst;
Den skiænker Trøst, og Taal, og Mod - 
Og giør min Afskedstime god.


I:baggesen2002041308
T:Sophienholms Erindring
U:Til Musen
U:
U:Paa Frue Conferentsraadinde Bruns Fødselsdag
U:
U:1813
F:Du som fangen under Tag
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde

Du som fangen under Tag,
Inden Kongestadens Mure,
Fra min Ankomst til i Dag
Hiertesyg og hovedsvag
Taus har maattet kukkelure,
Mig og dig til lidt Behag - 
Iil paa Sangens Høitidsdag,
Paa den skiønne Fest i Vaaren,
Da fra Pindus hid blev baaren
I Chariters Favnetag
Dannemusernes Veninde,
Nordens bedste Sangerinde!
Flyv, med Gryets første Blink,
Paa den Huldes Søstervink
Udløst af det skumle Fængsel,
Did, hvor lys, og mild, og varm
Tilflugt mod min Skiæbnes Harm
Venter dig med aaben Arm - 
Did, hvor alt din første Længsel
Flygtede fra Byens Larm,
Modens Baand og Livets Trængsel
Til Naturens stille Barm - 
Hvor dens rene Blikke tændte
Skiønheds Lys i din Fornuft - 
Hvor i hvert et Vift, som sendte
Dig imøde Vaarens Duft,
Edentryllet du gienkiendte
Himmelhiemmets rene Luft - 
Hvor du natlig glemte Sorgen,
Dysset i en salig Slum,
Og opvaagnet fandt hver Morgen
Atter dit Elysium - 
Hvor en søsterlig Veninde,
Trykt til min Sophies Bryst,
Ofte saae din Taare rinde
Af en alt for himmelsk Lyst - 
Hvor de høie Skovens Kroner
Tidt i hellig Tempelklang
Gienlød af din Schulzes Toner
Og din Frederikkes Sang - 
Hvor den glade Moders Øre,
Blikfortrylt af Lottes Syn,
Engles Sang alt kunde høre
Lyttende til Idas Nyn - 
Hvor de tvende Søster-Engle,
Dalens modne Roser nu,
Blomstrede paa spæde Stengle,
Knop og Knop, kun Børn endnu - 
Hvor med dem, og ak! med hende,
Som til deres Hiem hos Gud
Maatte først tilbagevende,
Du gik tidt i Skoven ud - 
Hvor i Maanskinnætter eene
Med Teutonas Liv-Camene
Tidt du vandred Haand i Haand,
Og i Uskylds Hippokrene
Sødt berusede din Aand - 
Did paa lette gyldne Vinge
Flyv, min Muse! flyv med Iil,
Lig din Elskovs første Piil,
Dagens Dronning taus at bringe
(Mens Lykønsknings-Klokker ringe)
Meer end Ord, som høit sig svinge,
Meer end Lyd, som lifligt klinge,
Blot - en Taare og et Smiil!



I:baggesen2002041309
T:Til Digteren
U:Adam Øhlenschläger
U:
U:(I Anledning af hans Svar paa mit
U:Riimbrev: Noureddin til Aladdin.)   
U:
U:1807
F:Parnassets Alliker, og Giøge, Giæs
N:Kilde er Jens Baggesen: <I>Udvalgte Værker</I>, fra serien <I>Litteraturens Mesterværker</I>, Kunstforlaget ,,Danmark'', Kbh. 1914.
N:Bidrag fra Svend Olav Andersen.
Q:kilde


   Parnassets Alliker, og Giøge, Giæs,
Og Frøer og Ænder, og hvad andet Tamt
Og Vildt, med hæse Skrig, og falske Fiær,
Og halve Vinger, eller vingeløst,
Kukukker, snadrer, qvækker om dets Fod,
Jeg, sænkende Camoenens Ørne-Flugt,
Dem visende den længe skiulte Kloe,
Har søgt at skrække lidt, og skrækt maaskee.

   Ugierne fra den Ætherluft, hvori
Jeg, stirrende med stadigt Blik mod Solen,
Omsvævede den vestre Tind, mens du,
Min Adam, om den østre henrykt fløi,
Nedlod jeg mig saa dybt, ugierne drog
Jeg tungt min Aande, skiøndt et Øieblik
Kun dvælende, saa nær den lave Sump
I Dampens Qvalm; men den Gudinde, vi
Tilbede begge: Nordia det bød.
Kied af den evige Kukukken, Qvækken,
Og Snadren, i en Egn, hvor hun var vant
Til Svaners Susen, Nattergales Kluk
Og Lærkers Triller; frygtende til sidst,
I din Fraværelse, hvis ingen kiæk
Fortolked hendes Mishag, at hun selv
Strafværdig maatte synes, ved i Fred
At lade kukke, qvække, snadre - bød
Hun mig at yttre hendes egen Dom.

   Det har jeg giort, endskiønt i Skemtens Sprog,
Alvorlig-strængt; endog, maaskee, lidt diærvt.
Men synger du ei selv, om Fieldets Top
Dig hvirvlende, langt fra den lave Sværm,
Hvis Larm ei naaer dig, trods den Fredens Aand,
Du ligne vil: ,,at Pøbelfordom, Løgn,
,,Forfængeligheds Maske, Plathed og
,,Den hule Prosa du med Strænghed selv
,,Afklæde vil, og vise Folket i
,,Sin latterlige Nøgenhed?''

   Og dette har jeg, skaansom, truet blot - 
Dem ladende behørig Tid til Flugt,
Som ei vil kiæmpe, seire, eller døe.
Mens disse ruste sig (jeg venter ei,
Og ønsker ei engang, at alle flye,
Begiærlig efter Leilighed til meer
End Trusel) o! med hvilken Fryd, min Adam,
Opsvinger jeg mig atter i den Luft,
Som toner af dit Vingeslag!

                                Dit Svar
Paa min med Alvor blandte lette Spøg
Gienkaldte mig det hele Tryllerie,
Hvormed din Hakon mig beruuste; meer
End noget andet Qvad, dig Musen huld
Indgav, det viiste mig i fulde Glands
Din Modenhed og Manddom - ak! men og,
Hvor let i Rummets og i Tidens Skiød
Een Aand miskiender anden Aand, og tidt
En Skygge tage kan for Legemet,
Og Legemet for Skyggen!

                                 Aldrig skrev
En Ven den anden med en mere huld
Og tillidsfuld Fortrolighed, end jeg
Til Skiemtens Aladdin min Skiemts Noureddin!
En Hyldest mere varm og inderlig
Og mere hædrende (hvis ei det Navn,
Du selv mig giver i din Sang, er blot
En høflig Lyd) jeg troede selv umuelig,
Og krydrede den derfor just, at ei
Den, alt for ubetinget, skulde troes
Tvetydig!

                Dig er altsaa Pladsen, jeg
Tilkiendte dig paa Fieldets Top, mens selv
Jeg skued op dertil, ei noksom høi?
Dig er ei nok, at jeg, foruden det,
Naturen gav, har ogsaa glad erkiendt
Hos dig, hvad Digtren give bør sig selv?
Ei nok, af mig, den ældre Broderskiald,
At hilses, hvis du vogter dig for Fald,
Som Danmarks Melpomenes største Digter?
Fordi jeg, følende dit store Kald,
Tillader mig, af Omhu for vort Sprog
Og for din egen Hæder, iverfuld
For Kunstfuldendelsen af hvert dit Værk,
At pege paa, du og har store Pligter?
Hvor overstolt!

                         Ubilligt kalder du,
Og strængt, og haardt, at, mens du ,,Bien lig,
Ustadig svævede fra Blomst til Blomst,''
Jeg fandt din Flugt ustadig - at ,,imens
Du tumledes fra Skylla til Charybdis,''
Jeg fandt dig lidt i Fare - medens dig
,,Sireners falske Sang nær havde misledt,''
Misledelig - at, kort: jeg i dit Chaos
Kun anede, men ikke saae din Verden? - 
At jeg et Barn dig fandt, da du var Barn - 
Begynder, førend du blev Mester -  dig,
Hvad Schiller, Goethe, Shak'spear selv, og hver,
Endog den største Kunstens Dyrker, før
Han til dens Allerhelligste blev indladt,
Som prøvet Lærling? Hvor urimeligt!

   Tre Gange tonte mig dit Svar i Vest
Paa hvad jeg qvad i Øst. - Tre Gange klang
Med stigende Fortryllen Strængens Sølv
Mig klart; men stedse meer og mere mørk,
Trods al min Lytten, blev mig Strængens Aand,
Som Gienqvad; Gaaders Gaade: hvor du mig
Et Øieblik har kunnet troe Noureddin,
Den hierteløse syge Trold, som nidsk
Hos andre haded, hvad han nægtedes - 
Og Gaaders Gaade, hvor et Øieblik
Du, som Vaulunders og som Hakon Jarls
Forfatter, dig har kunnet troe benævnt
Aladdin? Musens lunefulde Spøg
Har du ganske kunnet misforstaae?
Mistyde Billedet, hun valgte, fuld
Af din Allegorie, paa Kald og Pligt,
Paa Genius og Flid, paa Vaar og Høst,
Natur og Kunst? - Som om bogstavelig
Jeg troede mig aldeles uden Evne,
Kald, Genius, Natur?

                         Nei! Melpomene
Forstaaer Thalia; Polyhymnia,
Calliope; og Clio selv Erato - 
Hvis Pieriden fra Parnasset blot
Til Svar dig havde fremskyndt, en saa grov
Mistydning aldrig havde fundet Sted!
Tilstaae det, Ædle: Vredesbrusen, Harm
Fremskyndte dig! og naar jeg, rolig,
Hvad mellem dig og mig et Skyggebierg alt
Af drømte Grundforskielligheder fast
Nødvendigheden har maattet reise; naar
Jeg overveier, at det halve kun
Af Baggesen dig hidindtil sig har,
Endog i falsk Belysning, aabenbaret,
Forstaaer jeg denne Harm og Vredesbrusen,
Og finder den ei blot tilgivelig,
Men ædel, stolt, og skiøn; og favner dig
Med doppelt Fryd, fordi du mandig kold
Undveeg et Favntag, som du troede Skrømt!

   Dig svævede for Øiet, hvad engang
Jeg yttrede som Kunstner dig (maaskee 
For skiærende), mens Lessing og Virgil,
Homer og Vosz mig lærte: vanskelig
At giøre lette Vers - at Formen nemlig er
Det Væsentligste. Det, forbundet med
En gammel Kiærlighed til Wieland (blind,
Som Sønnens til en Fader) og en trodsig
Uvillie mod hans Foragter Göthe
(Forvandlet længst til elskende Beundring),
Naturligen maa have viist dig mig
Fra Smagens Side som en fransk Stilist;
Og, var jeg det, med Rette da min Roes
Du burde frygte meer end selv min Dadel.

   Barn har jeg været, Adam, ogsaa mig
Har Ranglen eengang tryllet, og Trompeten
Med Bladguld om Zinnobermunden, og
Den lille Hest med Piben i - som Yngling
Jeg og har lyttet til Sireners Sang,
Og ladt mig føre vild af Lygtemænd
Paa mangen natlig Vandring - alt for syg
Jeg ofte været har, som du for frisk;
Og nærmte du dig Scylla lidt forvoven,
Kom jeg lidt frygtsom tidt for nær Charybdis. - 
Maaskee jeg end, som Mand, er meer Odysseus
I Raad end Peleus Søn i Kamp - blandt Sangens
Krigsdommere (der Styrke bør og Viisdom
Forene) meer en Josva lig end Samson;
Hvad veed jeg? - men Philister er jeg ei.
Thi dybt jeg føler i min stille Kraft,
At slaaer mig og en Stærkere, jeg dog
Af Samson selv ei slaaes i Tusindtal.

   Du glemmer, at den mindre Kunstner selv
Som Mand, ved Banens Maal, den yngre større,
Der end til sit bag hans afstukne haster
I Løbet, før han naaer det, overseer.

   Den Forskiæl er imellem dig og mig
At længer jeg har vandret paa den Vei, 
Du alt har lagt tilbage. Doppelt Tid
Og doppelt Flid anvendte jeg, for did
At komme, hvor jeg seer dig alt. Som Barn
Du naaede Høiden alt, hvorpaa jeg stod
Som Yngling - og, som Yngling Mandens Top!
Der rakte jeg dig broderlig min Haand
Med velmeent Varsel. Er den overflødig,
Desbedre! Troer du paa det steile Horn,
Til hvis imellem Stierne tabte Spids
Vi begge, stræbende til sidste Høide
(Vor Top betragtende som første Trin
Paa Himmelstigen, Engle kun opklavre),
Gudkaldede nu stige, Fald umueligt,
Saa Gud befalt! jeg troer det ei. Min Fod
Gleed alt for tidt paa Sneen - af dens Skiær
Mit Øie blendedes for ofte paa
Den mindre steile Lie, hvor mindre dyb
Sank under mig det nære Svælg - til tryg
At trodse Svimmelen, som boer deroppe
Paa Digterpynten. ,,Haand paa Værket lagt!''
Du raaber, og i det du springer kiæk forbi
Min rakte Haand, jeg taber dig af Sigte
Høit over mig i Luften. Hakon! Hakon! - 
Han hører blot min Varselsang! men ikke
Min Broderstemme! - Vel! saa hører nu
Mit Hiertes høie Raab, I Guder! hører
Min faderlige Bøn! - og du, som høit
(Blandt alle lydeligst) ham kaldte, du,
Som kaldte Göthe, Sophokles og Shak'spear,
Hør, hvad af ingen Digters Hierte steg
Saa brændende for nogen anden Digter:
Vogt ham for Fald! Han ene falde kan
Ved Overflyven af sig selv, ved alt for kiæk
At ville meer end hans, meer end det meeste!
Indgiv ham mindre Tillid til sin mindre,
Og større til sin større Kraft! den største
Blev hans! Paa Banen han har valgt, jeg aldrig
Vil naae ham; thi til dennes Tvillingtop
Opløfter ene Tvillingvingen, som
I Vuggen alt af Barnets Haand og Fod
Frempipped i dramatisk Doppeltleeg.
O lad ham ei miskiende denne Kraft,
Som brød i Shak'spear ud til Kunstens største Gran
Paa sin Tidsalders Dovre! Lad den hellig-høi
Som hin, og underfuld, men mere rund - 
En Tempelkuppel mod et Kirkespiir - 
Udbryde paa vor Nutids Libanon
Som Melpomenes største Ceder! - Storm
Og Torden, Livets Uveir, skaane
Den høitidsfulde Krone! Hiertets Saar
Ei nage Marven i dens Stamme! Savn
Af Livets Nødtørft aldrig bore sig
Ind i dens stærke Rødder! - Eengang frisk,
Og lykkelig, ei blot af Musen, men
Af Skiæbnen blidt og huldeligen tilsmiilt
See Dannemark sin Digter, før omsonst
Dets spildte Taarer kalder ham tilbage!


H1:

I:baggesen2002062301
T:De glemte Støvler
U:Til Digteren Øhlenschlæger
F:Jeg er ei rigtig i min Krop
N:Fodnoten er Baggesens egen.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde

<nonum><right>Paris, 1807.</right></nonum>

     Jeg er ei rigtig i min Krop,
Saalidt som i den Kno paa Fingren,
Der saaret blev i sidste Hop
Med ham, der selv til Hammersvingren,
Hvis Dyst han bød ham, sagde Top.
Jeg stod og lidt for sildig op -
Fordi jeg gik i Seng for silde;
I Halsen sidder mig en Prop
Af Fløiten efter sidste Gilde,
Hvori Dulon jeg være vilde - 
En Prop, som knap blir trukken op
Af nogen anden Proppetrækker
End den, der selve Flasken brækker
Og siger til min Fløiten Stop.

     Aarsagen, hvi jeg dette vrøvler,
Ved Hielp af en elendig Pen,
Til dig, min gode friske Ven,
Er, sandt at sige, mine Støvler - 
Som, hvis jeg ret besinder mig,
Jeg lod i Aftes staae hos dig -
Og som jeg paa min Portners Vinge
Fra høien Lidskialf, hvor du boer<footnote>Place du Carrousel, hotel des Quinze-vingt, au 6me</footnote>,
Mig gierne ned igien lod bringe
Paa den besølte franske Jord.
I Silkestrømper kan jeg ikke
Dig dette Bud personlig skikke;
Dertil er Veien alt for myg,
Dertil er Strømperne for nette,
Og Skoene ei noksom tætte,
Og jeg desuden selv for syg.
Lev vel! og hav mig altid kiær,
Naar jeg er vittig, naar jeg vrøvler;
Naar jeg er vagen, naar jeg snøvler;
Naar jeg er fiern, naar jeg er nær - 
Med eller uden Skoe og Støvler - 
Frisk eller syg - og overbær
Med Sluddren i Billetten her!


I:baggesen2002062302
T:Den danske Matros
U:eller
U:Flaskebrevet.
U:
U:Til Commandeur Jessen, Ridder af Dannebrog.
U:
U:1808.
F:Ihvo du er paa denne Jord
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde


<nonum><center>Uden paa Flasken.</center></nonum>

     Ihvo du er paa denne Jord,
Paa Bølgen, eller paa den Bredde,
For strandet Liv maaskee at redde,
I Vest, i Øst, i Syd, i Nord,
Der ved en Lykketreffen finder,
Hvad her jeg slænger over Bord,
Imedens ned paa mine Kinder
Den sidste Længselstaare rinder - 
Hvis du forstaaer min Flaskes Ord,
Hvis vi har altsaa fælles Moder,
Vær trykt i Tanker til mit Bryst,
Som ærlig elsket Ven og Broder!
Bring Flasken, som du finder den,
Til din og Dannebroges Ven,
Den Jessen, som de raske Svende,
Der sadle modig Bølgens Top
I Trav og susende Galop,
Fra Sylt til Môster alle kiende!
Tag ham i Haand med dine fem
Og tryk den lidt, til Blodet springer
Ham ud om Neglen af hver Finger,
Hvorpaa han kiende kan mit Klem - 
Og hils ham med den Hurrastemme,
Den danske Søemand dæmper ei,
Fordi vor Flaade gik sin Vei,
Fra ham, der eengang holdt det hiemme
Med Sølling selv i Hurren ud,
En Hurren, Holmen ei kan glemme:
,,Hurrah for Danmarks Kongeflag!
Hurrah for Jessen og hver Kriger,
Der strider for vor gode Sag
Paa Land og Vand i Fredriks Riger!
Hurrah! for alle danske Piger!
Dig selv og Dine signe Gud!''
Naar du ham dette Hurrah bringer,
Med Røst, der ret fra Hiertet klinger,
Saa veed han strax, det er fra Knud!
Grib saa, min gode Ven, i Tasken,
Og bed ham, rækkende ham Flasken,
Med Hurrah trække Proppen ud!

<nonum><center>Inden i Flasken.</center></nonum>

<nonum><center>Paa hin Side Kap, i Begreb</center></nonum>
<nonum><center>med at forgaae,</center></nonum>

<nonum><center>den 28de Januar 1808.</center></nonum>

,,Knud Siællandsfar!!!'' - Jeg seer i Tanker,
Jeg hører alt, min gode Ven,
Dit Hop, og hvor dit Hierte banker
Ved Synet af mit Segl, det Anker,
Jeg her har tegnet med min Pen:
Det Anker nemlig med de fire
Bekiendte Vindes Strænge paa,
Havfruens tangbekrandste Lire,
Som jeg engang i Drømme saae,
Og heller selv end den, der tindrer
Paa Himlen i det høie Blaa,
Opvaagnet ønskte mig at faae - 
Mig selv, min Broer! du vel erindrer,
Den gamle Holmens-Stok-Poet,
Hvis Psalmer, Indfald, Ordsprog, Eder
Og lystelige snouske Qvæder
Hver Ulk, der ei ham selv har seet,
Dog idetmindste tidt har galet
Og tordnet, eller - tugtig talet - 
Skraalt ud af Hiertens Grund, og leet - 
Knud Siællandsfar, der sang for fire,
Hvor der var Høitid og Kredit,
Og - selv forstod den Kunst at svire
Med eet Glas Kummen-Aqvavit - 
Ja selv, naar intet var tilbage,
Saa snildt, i Kreds, det kunde mage,
At de, som sadde ham omkring,
Blev fulde selv af ingen Ting - 
Tak skee den overgivne Tummel
Af stærke Toner i hans Bryst,
Hvis Hurrah var en evig Rummel
Af festlig patriotisk Lyst.

     End lever jeg, endskiøndt, desværre!
Med Læk - saa got som i min Grav - 
Midt i det nederjordske Hav - 
Hvor mange Timer, veed vor Herre!
Da, meer end hundred Miil fra Land,
Min lække Skude meere drikker,
End selv Nødpompen lade kan.

     Dog - hvortil nytter det, jeg klynker?
Drik, Diævelinde til du synker!
Mit Brev jeg færdigt have maa.
Benyttende de Øieblikke,
Du har endnu dig fuld at drikke,
Jeg Pompen smukt vil lade staae,
Og skrive væk, til vi forgaae;
Det maa desuden eengang hænde - 
Vort Liv fik ellers aldrig Ende;
Og hvortil nytted Himmerig,
Hvis her man var udødelig?

     Hvad taber jeg? En hullet Skude
Med et Par sønderrevne Klude - 
Et hullet, sønderrevet Liv,
Hvis hele Værd, før det var ude,
Var Drømmen om lidt Tidsfordriv
Paa Diævlens gamle Hovedpude
Ved Siden af en Engleviv - 
Da Diævelinden kun kan drikke,
Og Engleviven er der ikke,
Saa haaber jeg, at Himmerig
Vil begge let erstatte mig - 
Og skulde det og ikke ville,
Saa var jeg sikkert dog en Nar,
Hvis ikke, før det er for silde,
Jeg drak den sidste Taar, jeg har,
Paa denne Fredriks Januar. 

     I seer, jeg har min gamle Maade,
Indtil mit sidste Aandedræt
At lade smukt vor Herre raade, 
Hvor jeg ei selv kan raade ret;
Og, gaaer det ogsaa nok saa slet,
At bierge Modet og Forstanden,
Og giê det øvrige til Fanden -
Med andre Ord: naar sidste Bræt
Med hver en Haabets Planke sprækker,
Naar alting brister, alting brækker,
Naar Masten raver, Skroget lækker,
Urokket selv at holde tæt.
Jeg leved som en modig Svømmer
Paa denne Verdens vilde Sø -  
Som det en nordisk Sømand sømmer,
Med Kiækhed vil jeg ogsaa døe.
Min sidste Flaske vil jeg stikke
Paa mine Brødres Sundhed ud -
Og først din Skaal, o Fredrik! drikke
Og siden mig befale Gud!

     O! danske Sletter! norske Fielde!
O Miledamp! o Tørverøg!
O sorte gran! o grønne Bøg!
O selv du lille Siællands Nelde!
Du Vrøvl af Bauser i en Kro
Ved Juletid paa Vesterbro!
I hæse Hurrah uden Mage
Bag Gammelholm paa Lønningsdage!
Min Barndoms og min Ungdoms Lyst!
Her, paa vor Verdens anden Side,
Tretusind Mile fra Jer Kyst,
Her, mens jeg synker i det vide
Dødstille Hav, af Pumpen mat,
Af Jord og Himmel reent forladt;
Mens jeg omsonst om Redning leder,
Og den alt nære, skumle Nat
Min sidste Seng i Dybet reder - 
Forglemmer jeg min egen Nød,
Og selv i Favnen af min Død
Jeg ændser, sandser, seer kun Eder!

     Ak! fra det Helvedøieblik,
Hvori jeg Efterretning fik
Om Brittens Overfald der hiemme,
Begyndte jeg min egen Brigg
Og alt, hvad her var mit, at glemme:
,,Nu gaae du og til Fanden med!''
Udbrød jeg i min Ivrighed,
Og slog min Kno tilblods i Bordet - 
I kiende mine gamle Smæk - 
Om Skuden derved fik et Knæk,
Det veed jeg ei; men den blev læk,
Og tog mig rigtignok paa Ordet.
Lad gaae! Det er min Trøst, at saa
Den Engelskmanden ei kan faae,
Skiøndt rundt han over Havet raader;
Og kom han med al Verdens Flaader,
Min Brigg i dette Øieblik
Ad al hans Vælde kunde blæse:
Den sank ham lige for hans Næse.
Troer I, jeg lod mig redde her
Af ham, ifald han ogsaa vilde,
Saa kiender I Knud Vidfadm ilde.
Jeg tog mit eeneste Gevær
Og skiød, og ladte, sigted' atter,
Og skiød, og skiød, og Paf i Paf,
Hvis Skuddene kun rigtig traf,
Sank ned til Helvede med Latter - 
Vil sige: foer til Himmerig;
Thi - brænde løs paa Engelskmanden,
Ihvor han ogsaa viser sig,
Er udentvivl saa christelig
En Sømandspligt som nogen anden -
Desuden har vi nu jo Krig.

     Men, hvad jeg altsaa vilde sige - 
(Man ventelig forlader mig,
Hvis Kursen ei er ganske lige,
Og Stilen lidt uordentlig
I dette Flaskebrev) - min Kummer,
I det jeg her, som sagt, forgaaer,
Er ei min Død. Det er en Slummer,
Hvori jeg idetmindste faaer,
Hvad her mig fattes og i Livet
Mig arme Knud blev sielden givet:
En Smule Mag og Rolighed.
Nei! hvad mig piner, er, at ende
Mit Liv saa langt fra Hiemmets Skiød,
Omsonst af blodig Lyst at brænde
Min Kraft mod Albion at vende
Og nytte Danmark med min Død.

     Og her, Børnlille! kommer Knuden,
Som qvæler min medfødte Taal;
Min Sømandssiæl gled, den foruden,
I Dybet ned, glat som en Aal.
O gid den gik itu, med Skuden,
Her i mit sidste Skriftemaal!

     Jeg har fortient min Lod. Vor Herre
Veed, hvad han giør. Mig skeer min Ret.
Jeg har fortient den; og, desværre,
For længe siden - ,,Hvordan det?''
Hvordan det? Vee mig! o! jeg kunde
Mig bore selv i Grund, mig Nar,
Hvis det ei overflødigt var,
Da jeg gaaer, uden det, til Grunde - 
Fordi jeg dumme Siællandsfar
Ei blev i Rolighed derhiemme
Paa Holmen, med det tørre Brød,
Og min sonore Hurrastemme,
Der halvveis indtil Skaane lød.
Sandt nok, det var kun lidt; men Nøden,
Med Venner deelt, er næsten kiær;
Og i det elskte Hiem er Døden
Selv mere sød end Livet her.
Med her jeg meener blot ei Skuden,
Der synker, men hvert Land og Vand,
Ihvor det er, der ligger uden-
for Tvillingrigets søde Strand.

     Men vee mig! Fanden mig forførte,
Da Skipper Jan jeg snakke hørte,
Ved sit tolv Gange tømte Kruus,
Om China, Kap, og Franske Kysten,
Og Herligheder, som hans Ruus
Multiplicerte med hvert Kruus,
At jeg, beruset selv, blev lysten
At see mig om paa denne Jord
I Øst, og Vest, og Syd, saa længe,
Til jeg fik samlet nok af Penge,
For at bosætte mig i Nord - 
Med Rette siger jeg, at Fanden
Forførte mig, og ingen anden.
Den første Snog, hvormed jeg gik,
Blev ført af Kaptein Hom'patrick - 
Den Gavtyv er endnu i Live. 

     I har vel alle længst forglemt
(Hvis ikke, mellem os det blive!),
At jeg, for Skams Skyld, var bestemt
Fra Barnsbeen til den sorte Kiole,
Og gik i den latinske Skole - 
Men (vant til Søen i Korsøer)
Jeg tyede tidlig alt til Vandet,
Bestandigen i Hov'det ør,
Søsyg og uden Ro paa Landet.
Vel fusked' jeg, som Studios,
I stille Veir; men, hvad jeg læste,
Tog Fløiten strax, saasnart det blæste - 
Jeg var og blev en fød Matros.

     For Lysten til Seilads at styre,
Jeg lod mig atten Gange hyre;
Og giorde nitten Aar i Rad
Af Reiser hen ved fyrretive - 
Hvis I dem gierne høre gad,
Jeg kunde Jer dem her beskrive;
Men Brevet blev til en Postil,
Og Tiden er for kort dertil.
Jeg nøies altsaa med at sige:
De var, som Fleres Reiser var;
Man allerede deres Lige
I Albert Juliusses har,
Paa det allene nær, de endte
Just ei som hans. Men ellers hændte
Mig næsten Alt, hvad hændes kan
Paa denne Jord, især paa Vand.
Thi selv, hvergang i Middeltiden
Jeg landed i min Fødestavn,
Traf noget ind i Kiøbenhavn,
Der siældent hændtes før og siden - 
Hvorved jeg mistede det Lidt,
Hvorfor jeg havde svedt og slidt.
Bestandig noget sprang i Skyen,
Et Krudttaarn, eller en Fregat - 
Bestandig antændt noget drat,
Snart Slottet og snart hele Byen - 
Bestandig misted jeg min Hat,
Kabus, Kavai og sligt, i Flammen - 
Til jeg omsider troede plat
Mig Stakkel Skyld i alt tilsammen,
Og at jeg var det Søm, hvorpaa, 
Gud veed hvorfor, hver Ildens Vaade
Sin Hat bestandig hængte saa.

     Til min, saavel som Landets Baade,
Sligt meer og meer bestemte mig,
Saa langt som muligt bort at fierne
Fra Hiemmet min fatale Stierne,
Indtil dens Hale vendte sig,
Og blev et Riis lidt mindre lig - 
Saa længe, tænkte jeg, lad lide
Hvert andet Landstrøg ved min Qvide!
Og gik, med Sorgens tunge Fied,
Frivillig i Landflygtighed - 
Mig trøstende, ved hver Ulykke,
Hvergang jeg følte Skoen trykke,
Med Haab: at Kiøbenhavns gik med - 
De Padder, som jeg hørte vanke
Fast daglig ved min Reders Bord,
Som det var Sild fra Isse-Fiord,
Bestyrkte mig i denne Tanke.

     Jeg saae mig endelig istand 
Mig selv en lille Brigg at kiøbe,
Hvormed jeg netop vilde løbe
Tilbage til mit Fædreland,
For der i Rolighed at smage,
Med Jutta Paars, min drømte Mage,
Den sidste Rest af mine Dage - 
Og blot, ifald det kom til Krig,
Igien paa Vand at tumle mig - 
Da Brevet kom fra Paars - og Lækken - 
Og siden Uveir Nat og Dag - 
Og Rorets Tab - og Mastens Knækken - 
Og Bølgeslag paa Bølgeslag - 
Bestandig Sugen, evig Pumpen - 
Nu Stigenop, nu atter Dumpen
I Havets Bruus og Stormens Brag - 
Og endelig - med megen Klynken
Ombord af Folket - Skibets Synken.

     Af Skiørbug alle var krepert,
Saanærsom Tom og John og Gert,
De tre, saa halv om halv i Live,
Blev, til imorges, ved at hive - 
Da pludselig en Styrtning kom,
Og tog dem, før jeg saae mig om,
Hvorved jeg eene blev paa Dækket
Med Døden, som jeg komme seer
Paa min sædvanlige Maneer - 
Ei blot frimodig, uforskrækket,
Men selv med en Slags Munterhed,
Der i den sorteste Fortred
Det Hvide mig at see tilsteder,
Og, ihvor barsk sig Skiæbnen teer,
Imens det eene Øie græder
Bestandig med det andet leer.

     Og, virkelig, saa mørkt det synes,
Naar roligen man stirrer lidt,
Er i hver Sorthed noget Hvidt.
I hvert et Tordenveir der lynes - 
I hver en Sult er Appetit - 
I hver en Undergang er Ende - 
Og hvadsomhelst der os maa hænde,
Hvor slemt dog Skiæbnen det mon vende,
I hvert et Kul er noget Kridt.

     Paa min Forfatning (til Eksempel)
Er ogsaa trykt det gamle Stempel
Af Lys og Skygge, Tørt og Vaadt.
Af Smiil og Graad, af Ondt og Got
Er selv min Synken her en Blanding,
Endog naar jeg betænker blot,
At jeg har mistet min Bemanding - 
Thi - det var Engelskmænd, min Broer!
Og, Dagen før min Læk, jeg hørte,
Hvad de mod mig i Skioldet førte - 
De vilde nemlig overbord 
Mig slænge, for at gaae med Jutta
(Saa hedder Briggen) til Calcutta.
Men Lækken deri giorde Streg,
Og de gik overbord før jeg - 
Den første Fordeel! Nu den anden:
Hvis her jeg ei tilgrunde gik,
Gik snart dog, efter mit Bestik,
Alt, hvad jeg har, til Engelskmanden,
Da mellem Thy og Trankebar
Han tager, hvad han alt ei har. - 
Min tredde Fordeel her, paa Randen
Af Agterdækket og min Grav,
Er Enden paa det hele Jav,
Hvoraf jeg længe, sandt at sige,
Trods min medfødte Lystighed,
Af Mangel paa bemeldte Pige,
Var ubeskriveligen keed.

     Hvad angaaer ellers Undergangen
Allene midt i Havets Skiød,
Jeg siger til mig selv, at mangen
Poet sig ønskte slig en Død;
Og ønskede han sig den ikke,
Saa var han, som Poet, et Fæ - 
Meer skabt til, trygt at posekikke,
Som andet lavt prosaisk Kræ,
End til at have stolt for Øie
Paa Farens Pynt det sande Høie.
Saa Fætter Paars vist gierne saae
Vor hele Jord engang forgaae
Med alle Væsner, onde, gode, 
For nye Billeder at faae
Til en alvorlig evaldsk Ode.
Jeg selv, endskiøndt min Lires Klang
Er dæmpet af den megen Tang,
Naturen vikled om dens Strænge - 
Skiøndt Oden er just ei mit Fag,
Og intet tragisk er min Sag,
Og skiøndt jeg aldrig lod mig hænge
For noget Billed - finder dog
En vis enthusiastisk Svimmel
I dette Svælg af Hav og Himmel,
Hvori jeg synker med mit Skrog.
Rundt om mig, nemlig, er det stille,
Da Vinden har sig ganske lagt;
Og Aftenrødens Straaler spille
Paa Vandets Sølv med selsom Pragt.
Spektaklet er saa stort som mueligt,
Og i dets tause Herlighed
Er noget af den Verden skuêligt,
Hvorom vi ellers intet veed.
Den Verden, man i Verden kiender,
Er næsten reent forsvunden her - 
Og, hvor jeg hen mit Øie vender,
Mig Evigheden synes nær.
Hvis jeg var stolt, jeg kunde prale
Ved denne skiønne Leilighed,
Og Jer den anden Verden male
Med temmelig Nøiagtighed;
Dog sligt er ei for mine Lige - 
Jeg, til Jer Trøst, vil eene sige:
Min Undergang i Pragt og Glands
Er ganske sikkert uden Lige
Paa denne Jord til Lands og Vands. 

     Men, hillemænd! nu stiger Vandet
Til Tønden, som jeg skriver paa - 
Og jeg maa skynde mig forbandet,
Hvis jeg skal Brevet færdig faae
Med Pakken, og med Testamentet - 
Jeg, sandt at sige, havde ventet,
En smule længer her at staae,
Og at jeg kunde rolig rime
Endnu omtrent halvanden Time - 
Dog jeg har neppe tre Qvarteer
At regne paa, saavidt jeg seer.

     Til Texten altsaa, Landsmænd kiære,
Foruden længer Compliment:
Modtager her mit Testament!
Hvor gierne vilde jeg forære
Jer Skib og Ladning, Liv og Blod,
Hvis Skiæbnens Stivhed det tillod!
Men - den tillader det nu ikke - 
Alt hvad jeg arme Knud formaaer,
Mens jeg med Top og Tavl forgaaer,
Jer med mit Testament at skikke,
Er et Par Viser for i Aar,
Af samme Slags som de, jeg giorde,
Da jeg med Jer var inden Borde;
Hvis ellers I dem ei forsmaaer,
Som alt for gammeldags, da Moden
I Poesien, som i meer,
Vel neppe staaer paa samme Foden
Som før, i Gammelholms Qvarteer.

     Men først i Hast jeg maa Jer sige,
Jeg alt har tvende Gange sendt
Jer Flaskeladninger af slige,
Hvorom det er mig ubekiendt,
Om de er komne Jer til Hænde - 
Her er mit tredde Testament;
Og dermed er det og til Ende.

     Jeg veed, hver Landsmand ruster ud,
For vores Sømagts Tab at hevne,
Fra en Fregat til et Skud Krud,
Hvad, efter rig og fattig Evne,
Enhver formaaer. Jeg arme Knud
Formaaer kun hevnopfyldte Sange,
Med aandelige Pileskud,
Mod Fienden, som Jer plyndred ud - 
Og en Slags Moerskab i de lange
Skibsaftener ombord i Slud - 
Kun Lidt - det veed den søde Gud!
Men velmeent; og, om intet andet,
Dog Yttren af mit Hiertes Slag,
Der slog indtil min sidste Dag
For Holmen og for Danmarks Flag,
Skiøndt jeg var fiern fra Fædrelandet.

     Hvis alle trende Flasker har
Den Lykke, rigtig at spederes
Af Extraposten, de leveres
Syvhundred Mil fra Tranqvebar;
Hvis underveis de ei skamferes
Af nogen engelsk Flag-Corsar,
Saa er det i det mindste Noget,
Ei blot som god Makulatur -
Men for den skiønne Leilighed,
Det giver: uden Pral at vise
Den offentlige Gavmildhed,
Der i hvert Uheld skaffer Lise - 
Som ny Matros-Litteratur,
Og Bidrag til Trekroner-Sproget.
Og danske Publicum, som greb, 
Og griber, til veldædig Hængen
Af Armods Tyv, det mindste Reb,
Udstrækker sikkert mod min Slængen
Af dette her sin runde Haand - 
Ei for Værdien, som er ingen,
Naar man kun seer paa selve Tingen,
Da det er intet Silkebaand,
Men blot et Tvind af hine Traade,
Hvormed der ,,giøres Vers ombord,''
I aaben Søe, i Bugt og Fiord,
Paa Orlogsskibe som paa Baade.
(Man veed, at mellem Røg og Damp
Vi Søfolk digte kun med Hamp;
Det er nu engang saa vor Maade).

     Det være, hvad det vil - jeg har,
I gode Venner! intet Andet
At efterlade her paa Vandet:
,,Tre Flasker Skiemt med Alvor blandet,
,,I Viser af Knud Siællandsfar,''
Sendt portofri til Fædrelandet.
Tre Flasker Dry-Madera var,
Jeg veed det nok, en bedre Gave;
Men den, som her just for mig staaer,
Hvori jeg Brevet vil begrave,
Er drukket ud til mindste Taar - 
Det var min sidste. Da jeg klarlig
Min Afskedstime komme saae,
Jeg tog den op af Skrinet varlig,
Og sagde: ,,Du skal ei forgaae!
,,Du blev mig eene tro tilbage
,,Til denne helligste blandt Dage,
,,Paa hvilken Frederik blev fød,
,,Og jeg oplevede min Død - 
,,En sød og salig, vil jeg haabe!
,,Og, naar jeg til den sidste Draabe
,,Har tømt dig ud, du tiene skal
,,Den Deel af mig, som efterbliver,
,,Og som jeg mine Landsmænd giver
,,I sidste Suk - til Futteral.''
Saa svor jeg hellig, og ved Siden
Af Skrivertøiet satte den
Paa Tønden - dyppende min Pen,
Hvergang min Læbe kyste den - 
Og skrev, og drak, og hele Tiden,
Mens vexelviis jeg drak og skrev,
Skreg: ,,Lev, o Fredrik! længe lev!''
Og ,,Hurrah Danmark!'' mutters eene
Paa Dækket til den sidste Scene,
Skiøndt kun af Himlen hørt det blev.

     Jeg altsaa Vinen ei kan sende.
Hvis ikke mine Visers Kraft
Jer røber noget af dens Saft,
Er det med samme reent til Ende,
Som snart med mig. Dog glemmer ei
Den farlige, den lange Vei,
Forbi saa mange Kap - blandt Skarer
Af Hayer, Hvaler og Corsarer - 
Forbi vor halve Jords Barbarer - 
Forbi al Verdens Røverøer - 
Igiennem alle Havets Søer,
Mit arme Testament maa vandre!
Betænker, kiære Børn! Især,
At, hvis den havde mere Værd,
Saa blev den indeholdt af Andre.
Var Flasken, her jeg sender, fuld
Af Diamanter eller Guld,
Saa (ei at tale om de Love,
Der giøre alle ny Forsøg,
Man dem til Trods har villet vove
I Svømmekunsten, reent til Røg)
Lod sikkert ingen Engelskmand
Den flyde hen til Danmarks Strand.

     Af samme Aarsag har jeg kaut
Indblandet i mit Brev lidt Flaut,
Og udeladt paa mange Steder,
Expres, en Mængde Vittigheder - 
Paa det en Søtyv ei deri
Opdage skulde strort Geni,
Og fristes til, paa ægte Bengelsk,
At oversætte det i Engelsk,
Og fræk udgive det for sit - 
Hvad der i London hændes tidt.

     Jeg haaber ellers, I vil finde
Det flaue paa Jer egen Haand - 
En Dansk kan skielne det i Blinde
Fra det, hvori der er lidt Aand - 
Dertil behøves ingen Stregen;
Og I behøver ei min Pegen     
Paa hvert et dumt og smagløst Sted,
Der skyldes min Forsigtighed.
Det, som mig giør lidt meer forlegen,
Er hvordan I vil støde paa
Den skiulte Kløgt deri, som saa?
Og mærke Jer til Punkt og Prikke
Den Vittighed, som er der ikke?
Jeg frygter, naar man seer sig til,
At Fanden her har havt sit Spil
Med Pudset, jeg ham spille vilde - 
At jeg har været alt for kaut,
Og giort det, meer end nødig, flaut?
Ifald saa er - saa er det ilde;
Thi, kjære Børn, det er for silde -
Nu staaer det stedse stegne Vand,
Og spiller alt paa Tøndens Rand,
Jeg selv deri til over Maven - 
Jeg kan ei meer forandre Gaven;
Og, gik det ved et Under, an:
Skrev jeg det om, og noget Andet,
Det sikkert nu blev alt for vandet.

     Farvel da, kjære Folk og Land!
Jeg føler, jeg er nær min Ende - 
Thi Vandets Stigen ikke blot,
Som giør mig Skrivebordet flot,
Og truer, op og ned at vende
Mig selv; men et, jeg veed ei hvad,
Jeg gierne Jer beskrive gad:
En Følelse, jeg før ei kiendte,
Saa stærk mig Tiden ogsaa rendte - 
En Følelse af Hastighed
I alle mine Pulses Surren - 
En sælsom Tankernes Forpurren - 
En svimmel Utaalmodighed,
Og (skiøndt aldeles uden Knurren)
En underlig Urolighed
Beviser mig, jeg maa afsted.
O Jutta! Jutta! - Svup! nu skyder
Mig Vandet Tønden bort - den flyder! - 
Farvel, mine sidste Herlighed! - 
Jeg skynder mig, at stoppe ned
I Flasken det, jeg her har færdigt - 
Er det og ei Jert Bifald værdigt,
Er jeg dog værd Medlidenhed - 
Thi nu er Herligheden ude - 
Knud Vidfadm synker med sin Skude!
Hurrah! for Danmarks Kongeflag!
Jeg døer paa Fredriks Fødselsdag!
O Jutta! lad en Taare rinde
Paa Qvintusspidsen til mit Minde!
Og syng den Vise til min Roes:
,,Han døde som en dansk Matros.''




I:baggesen2002062303
T:Den vakte Knud
F:O! du, som staaer i Krig og Fred
U:eller    
U:Bombardementets muelige Følger.
U:Til Slotsfuldmægtig Øhlenschlæger paa Fredriksberg.
N:Fodnoten er Baggesens egen.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde

<nonum><right>Paris, 1807.</right></nonum>

     O! du, som staaer i Krig og Fred  
Paa gamle Been, hvor unge gled:
I kongelige Forgemakker -
I Kirken baade for og bag - 
Paa Bakkehusets Dueslag -
Paa Fredriksbergs og andre Bakker!
Du, som er bleven ved at staae
Paa Christians den bratte Skraa,
Til dine Hovedhaar blev graa!
Som derfor og han stoler paa,
Naar han maa selv fra Huset gaae,
For andre Ting at tage vare;
Og overlader tillidsfuld
Sin Seng, sin Stol, sit Sølv, sit Guld,
Sit Kobber, Tin, og, saa at sige:
Sit hele Fredriksbergske Rige
Som Opsynsmand og mægtig-Fuld
I Freden trolig at forvare,
Og selv i Krigen at forsvare - 
Til hvem han i den sidste Tid
Især saa ganske slog sin Lid,
At han sit Hof, sin halve Hær,
Og Vagt, paa dig alleene nær,
Omtrent halvtredsindstive Miil
Lod gaae fra Fredriksberg til Kiel;
Og (da det lod, som Elbens Bred
Blev truet med lidt Fiendtlighed)
Omsider ogsaa selv gik med,
Dig ladende blandt Træer og Steene
Paa Slottet ganske mutterseene;
Forvisset om, du troe blev ved
At staae som Fuldmagt paa dit Sted - 
Og at du vilde holde Stand
Mod Fanden selv og Engelland - 
Det, du da ogsaa rigtig holdt,
Imens din Datter tabte Modet,
Og selv i dine Sønner Blodet
To hundred Miil derfra blev koldt.

     O du, blandt Siællands Admiraler
(Skiøndt Fredriksberg alleene veed
Om din Bestalling der Beskeed
Og Dagen aldrig om dig taler)
Den, paa hvis Tordenskioldighed
Og Juulbeen Flaaden eene leed -
(Jeg meener nemlig den i Graven,
Som giennembugter hele Haven,
Der er en Flaade, hvor det gaaer,
Skiøndt den af Joller kun bestaaer),
Tilgiv, at jeg dig svagt kun maler
Min hele Siæls Erkiendtlighed
For din urokkelige Standen
Paa Fredriksberg mod Engelsmanden,
Der virkelig var værr' end Fanden - 
Og for det kongelige Brev,
Du mig om denne Standen skrev!
Tilgiv, at jeg dig nogensinde
Skrev i ubunden Prosa til!
Fra nu jeg i det mindste vil
Ærbødigen med Omhu binde,
Hvad jeg om Livets Sorg og Spil,
Om Fred og Krig og andet skriver
Min herlige Mecenas til
(Skiøndt ligefuldt det Prosa bliver):
Thi, sandelig! hvis nogen slig,
Han være Hertug eller Graver,
Prinds eller Bedmand, Fordring haver
Paa mine smaa Naturens Gaver,
Min gamle Fader! er det dig!

     Er du ei den, som, mens de Lærde
Mig lode, lig en gammel Pen,
I Snaus paa Gulvet slænge hen
Imellem Stumper, intet værde,
Da sidst jeg hiemme gik igien,
Mig smukt tog op, et Lys lod hente,
Og endte mig derved og vendte
Saa længe, til du grant erkiendte,
Jeg var den gamle Baggesen?
Gav du mig arme Flygtning ikke
Hver Søndag giæstfrie Mad og Drikke;
Ja! lod endog mig leve flot
Paa dit guddommelige Slot,
I Snuustobak og Risinggrød,
I Hestepærer, Æblekiød
(I Æbler, Pærer, vil jeg sige,
Og Hestekiød) og Saft tillige
Fra Brænde, fra Bordeaux og Rhin,
For ei at sige Brændeviin?
Var du ei den, der gav mig atter,
Hvad jeg fortydskt, forfranskt, forstemt,
I Livet næsten havde glemt:
Den gode gamle danske Latter?
Og var det ikke just din Datter,
Der lærte mig til Tid og Sted,
Langt bedre end de græske Muser,
Hvis Navne jeg ei længer huser,
De Taarer, den bør saltes med,
Hvis den skal holde sig herneden,
Og ikke tabe næste Dag
Sin Duft, sin Pirren og sin Smag
For hende, mig og Evigheden?
Var ei den Mand, som mig en Bøn,
Jeg bad fra Barnsbeen af i Løn,
Med allerheftigst Andagtslue:
(Som Simeon engang Guds Søn)
Med disse Øine selv at skue - <footnote>Evald nemlig</footnote>
Den Mand (iblandt mit hele Kiøn
Den blideste!), som denne Bøn
Opfyldte mig, paa Hosesokker,
Med Maanens Smil og Solens Lokker,
Netop din egen Svigersøn?

Var du, blandt alle Mecenater
Og Kiøbenhavnske Kammerater,
Ei den, som, da, paa Vognen sat,
Jeg til min franske Grav tilbage
Landflygtig atter maatte drage,
Den eeneste, der med sin Hat
Mig vinkte grædende: God Nat?
Er du ei den, som, nu jeg ligger,
Jeg arme døde rige Mand,
I Luen her, og om lidt Vand
Fra det saa kiære Fødeland,
For lidt at lædske mig min Brand,
Omsonst i Sneese Breve tigger,
Der eene kiærlig svarer mig?
Og giver mig, med smuk Indfletning
Af mangen vis og faderlig
Opmuntring og Irettesætning,
Den allerførste tro Beretning
Om den utrolig store Svig,
Den Storm, det Overfald, den Skiænden,
Den Skyden, Plyndren, Myrden, Brænden,
I Nærheden af Pustervig,
Hvormed den ublu, tykke, store
Nutidens babylonske Hore
(Der aftvang Engelland en slig)
Har evig brændemærket sig
I den i Hast mod spæde Glutter
Og Mændforladte kiælne Putter
I Fredens Skiød begyndte Krig - 
Hvis Skam for Ypperen, og Ære
For os (som Tiden snart vil lære),
Hvis Vækken af den gamle Knud
I Bombers og Kanoners Skud
Jeg Stakkel maatte her undvære?
Er du, desuden, ikke min,
Ja selv endogsaa, som det lader,
En meget større Digters Fader?
Er ei, naar jeg igiennemblader
Min Himmel og dens Perlerader,
Mit Hiertes Aftenstierne din?

     O! hvis til dig jeg ikke rimer
Min Graad og Latter, Sorg og Skiærts,
Saa kommer den blandt alle Timer,
Jeg frygter mindst, saa jeg besvimer,
Saa Frimans Klokke for mig kimer,
Og jeg giør aldrig meere Vers.

     Den kommer ei - vær ikke bange!
Døe kan jeg sikkert, som saa mange;
Min Puls engang kan gaae i Staae,
Og Hiertet holde op at slaae - 
Men Tak Tre-Fire, Tak din Datter,
Saa længe disse, hun især,
Min Muses blandte Graad og Latter
End have nogenlunde kiær,
Mit sidste Suk i Sangens Pine
Skal rime paa dens ny Seline - 
Min sidste lykkelige Tak
Skal rime paa din Snuustobak - 
Mit sidste Muk i Musens Hikke
Skal rime paa din Datter Fikke - 
Mit sidste Vers-Halleluja
Skal rime paa Fru Lilia - 
Og, naar sig paa dets Tvillingvinge
Til Himlen hævet har min Siæl,
Skal, hvor jeg ogsaa her paa Jorden,
Nær eller fiern, er jordet vorden,
Hvergang I mig et sødt ,,Sov vel!''
I Eders Minniskaaler bringe,
Hvergang I gaae med tunge Fied,
Mens Fredriksbiergets Klokker ringe,
Paa Kirkegaarden op og ned,
End mine Been i Graven klinge!
Hvor der er Ekko, er jeg med.

     Nu til mit Svar paa dine Breve.
Det sidste blot jeg faaet har,
Der fra Oktobers sidste var - 
Gud ved, hvor de to andre bleve.
Jeg seer deraf med Fryd, som sagt,
At du har holdt i Krigen prægtig,
Som dannerkongelig Fuldmægtig,
Din Vice-Majestæt ved Magt - 
Og at - hvad jeg dog neppe troede,
Da sidste Gang jeg saae dig i
Det Stræde, hvor du veed, jeg boede,
Gaae Frue-Kirketaarn forbi
(Hvis Spiir var netop nylig ziiret
Med Messing, Kobber, Jern og Guld) - 
Du, trods dit hvide Hoveds Uld,
Ei blot har overlevet Spiret
Og dets forgyldte Næses Huld,
Men hele Kirken; og at samme
Har maattet ligge under Muld,
Endogsaa før din Hattepuld,
Som Himlen intet Skud lod ramme
(Skiøndt den var Fienden vel saa nær
Som Frue-Taarn, og Spiir især).
Saa - hav den Tanke tidt for Øie!
Saa gaaer det ofte med de Høie!
De trodse Himlen, Jordens Dom,
Og falde, før man seer sig om;
Imens den Lave tidt staaer sikkert,
Og seer dem dratte, med sin Kikkert.
Saa gaaer det ogsaa - see kun til! - 
Med Overmagtens kaade Spil:
Naar ned i Grums og Gruus og Smalder
Det store Babels Frue falder,
Der reed paa hele Verdens Ryg,
Skal Danmarks lille kydske Pige
Hen over det nedsiunkne Rige
Paa Fredriks Jolle seile tryg!
Den Styrtning af vor Frue-Kirke
Vil mangen Møes Befrien virke,
Og sætte mangen Jomfrue Krands
Paa Hov'det i politisk Dands - 
Hvem veed, om Faldet af vor Frue
Ei alt gav mangen Pige Hue?

     Jeg holder efterrettelig
Mig slige Varsler af vor Herre
(Der ellers frugte lidt, desværre).
Naar Satan stundom frister mig
Paa Spidsen af mit Marly-Tempel,
Og hvisker til mig, for Eksempel:
,,Du kunde gierne svinge dig
,,Lidt høiere! Naar du dig reiser
,,Paa dine Bagbeen op, og kneiser,
,,Saa, troe mig, er du ikke lav!
,,Du ligger altid her paa Landet,
,,Skiøndt du blev født til noget andet - 
,,Roe dig lidt ud paa Verdens Hav!
,,Hvis du dig en Slags Mine gav,
,,Og giorde noget meere Jav
,,Til Hest og Vogns paa lange Reiser,
,,Du kunde maaskee blive Keiser - 
,,Om ikke just, som den Krabat,
,,Der halvveis var din Kammerat,
,,I denne Verdens faste Lande,
,,Saa dog paa Poesiens Øe
,,Midt i den tomme Spanskesøe,
,,Der flyder rundt omkring din Pande!''
Ved hver en saadan Leilighed
Jeg giver Satan kort Besked,
Og svarer lumske Fristermanden:
,,Gaae med dit Keiserdom til Fanden!
,,Sving dem, som i et korsisk Hop
,,Til slige Tilbud sige Top,
,,Saa høit du vil, i Veiret op!
,,Du faaer mig aldrig til at spanske;
,,Jeg bliver ved det lave danske!''

     O! hvo du er, som kneiser, skielv!
Du være Herre, være Frue,
Du være Hat, du være Hue,
Du være Tyrkisk Turban selv,
Som Keiser Selim! - O! min Fader!
Der ligge nu de høie Gader
Med lærde Professorer i,
Trods deres nye Theologie,
Persepolik, Astronomie,
Jurisprudenz og Poesie,
Oplysning og Philosophie - 
Mens denne Gang og Ildebranden
Paa Kirkepladsen, som den anden,
Gik Bispens Hiørnehuus forbi,
Som der var simpel Gudsfrygt i!
Der ligger alle de høibaarne
Herr Nicolais og Slottets Taarne!
Vor Frues Taarn, der ligger du!
Hvem veed, hvis du kun havde været 
En fem Fod høit, om ufortæret,
Som min Papa, der saae med Gru
Dig falde - du ei stod endnu?

     Hvad Got ved Ildebrande vanker,
Er i det mindste slige Tanker!
Saa, hvad der river ned vor Krop,
Tidt herligt bygger Siælen op - 
Saa Sygeleiet her mig giver
Det friske Mod, hvormed jeg skriver - 
Saa takker jeg min bittre Qval,
At jeg kan giøre mig lidt gal;
Og Musen, mens jeg selv maa græde,
En Smule Lystighed tilstæde
Paa Lunets overgivne Bal,
I dette Riimbrevs Perial - 
Hun kiender Taarer blot i Glæde.
Man derfor, ak! kun sielden seer
Den stakkels Glut sit Øie væde -
Men nu, naturligviis hun leer;
Thi jeg har selv og tabt ved Branden
Saa got mit Eie som en anden;
Ja, naar man seer sig til, maaskee
Meer end I andre allesammen!
Da Brummers Magasin, o Ven!
Med al min Nynnen, al min Stammen,
Min skrevne Fryd, min trykte Gammen,
Min Ilias, min Odyssee,
Som Rygtet gaaer, gik op i Flammen;
Og uden at jeg selv som I
(Der stod' og saae dog denne Lue)
Mit eget Livs Fyrværkerie
Med egne Øine kunde skue.
Dog ikke dette blot, desværr'!
Og den udødelige Hæder,
Som blev til Røg; men ak! især
De tolv Rigsdaler jeg begræder,
Som Brummer gav mig for hvert Ark
Af min udødelige Qvark,
Og som han, trods sin Forlagsiver,
Mig neppe nu for Asken giver!

     I Herrens Navn! hvis det er sandt
(Og Neergaard ei har sagt mig Tant),
Hvis denne tredde Gang og hendte,
At hvad jeg skrev i Danmark brændte,
Skiøndt udbrændt selv - min gamle Pen
Jeg altsaa maa taalmodig skiære
Paa ny, og skrive om igien
Til min og Fædrelandets Ære,
Hvad jeg i Modersmaalet skrev
Og hidtil trykt og utrykt blev,
Hvis man dermed vil overbære,
Og Brummer ellers, stakkels Mand,
Det nu, som før, betale kan.
Hvad ei kan anderledes være,
Man uden Knurr maa taalig bære.
Saa vil jeg giøre ved mit Savn;
Saa giør vel og i Herrens Navn
Det pludselig beskudte, tændte,
Nedstyrtede, til Aske brændte,
Nu hele Verden vidt bekiendte
Standfaste, brave Kiøbenhavn.

     Saa ville vi tilsammen giøre,
Med ufortrøden Flid og Sveed:
Taalmodigen paa nye opføre,
Hvad vore Fiender reve ned,
Det være Slotte, Taarne, Gader,
Epistler, eller Iliader,
Ja selv Giengangere, min Fader,
Om mueligt paa det samme Sted;
Kun mindre høit, og meere varligt;
Kun meere dybt, og meere fast;
Og altsaa noget meer forsvarligt,
Naar Fienden kommer i en Hast.

     Jeg har, som du, ei heller Næsen
Ved denne Næsestyver tabt.
Jeg troer endog, det hele Væsen
(Skiøndt vi maa leve nu lidt knapt)
Har skiænket, skiænker, og vil skiænke
Vort Land den Jernets Kraft igien,
Som bunden af den gyldne Lænke
Lidt efter lidt i Fred sov hen.
Jeg troer, Bellona, ved at røve
De Kugler, som, mens der var Fred,
Vi blot i Drømme legte med,
Har vakt den gamle danske Løve.
Jeg troer, at den vil reise sig
Mod Dyrets Horn forfærdelig - 
(Du veed, at jeg vor næste Fiende
Just meener ei med dette Dyr,
Hvis Herredom jeg spaaer en Ende,
Naar atter Friheds Morgen gryer - 
Dets Horn er saare let at kiende
Fra dem paa hver en anden Tyr)
Jeg troer, en anden Knud den store
Vil eengang i dets Bringe bore
Den Hevnens skrækkelige Kloe,
Som hærdedes i blodig Jammer,
I Krigens og i Nastronds Flammer
Ved Odins gamle Heltetroe - 
Jeg troer, at Thors den tunge Hammer
Er fundet midt i Fredens Roe
Paa Dovre, mellem Granestammer
Af dem, som Fieldene beboe - 
Og at den Slangens Pande rammer,
Hvorhen sig Ormen og vil snoe!
Jeg troer, at Tabet af vor Flaade
Opløser Eddas gamle Gaade,
Og at det stærke Tordenskrald
I Nord betyder Lokes Fald -
Jeg troer, at Baldur er i Live - 
Hvad troer? jeg veed det! Baldurs Nik
Har rystet mig i Fredriks Blik;
Jeg under Sneens hvide Bryne
Har seet hans Øies Hekla lyne
Mit Danmarks Fiender Dødens Piil,
Og Danmarks Ære Livets Smiil.
Jeg veed, dets Flamme vil opgløde
Hvert danskt og norskt og holstenskt Bryst
Til gamle Fædres Heltelyst,
Til Kamp og Seir i blodig Dyst,
Til Hevn for dem, hvis Taarer fløde,
For dem, som plyndredes, som døde,
Til Hevn for Fredens Pagt, de brøde,
Som den, der brænder i mit Bryst!
Kun ønsker jeg, at ei vor Ild
I denne Kamp maa fare vild,
Og at vor Hevn ei maa miskiende
Vor og den hele Verdens Fiende!
Som ak! desværre, let kan skee,
Da man, hvor hele Lande brænde,
For Damp kan næsten intet see.
Jeg troer desuden (for at vende
Tilbage til den Stie, hvorpaa
Jeg hidindtil lod Pennen rende
I dette simple Brev) som saa:
Hvad angaaer dette Timelige,
Som vore Fiender blev til Priis,
Vor Flaades, Holms, og, saa at sige,
Vor halve Herligheds Forliis:
At man engang, med færre Penge,
Og hvad man kan for Penge faae,
Mahonisofaer og Senge,
Samt Speile, let itu at slaae,
Med færre Skibe selv, som trænge
Til Stang og Bom og Mast og Raa - 
Med færre Toug at fire paa - 
Med færre Reeb, sig selv at hænge - 
Paa nye Snekker, nok saa smaa,
Vil fleere Tordenskioldske Drenge
Og fleere Hvidtfeldshelte faae - 
Hvis ei derhiemme, tykke, feede,
Med Kiæver som to Paaskeæg,
Skiøndt uden Haar og uden Skiæg,
De ligger alt i deres Rede.
Taalmodighed! Om en Snees Aar
Da vil man see, hvad her jeg spaaer!
Da vil man see, hvad du og flere,
Mens Vesterbroe sig lod rasere,
Og Byen lod sig bombardere
Af Engelskmanden udenfra,
Sig foretoge for at bøde
Paa Tabet af de Folk, som døde,
Og lindre Taarerne, som fløde
Derindenfor, etcetera.
I slig en Hurlumhei og Hede,
Naar Luxuslegen er forbi - 
Naar de, som sov til Klokken ti,
Maa, vaagne, selv om Morgnen svede - 
Naar man gier Ævret over i
Den nyeste Philosophie,
Og selve Kirkens Kleresie
Har ikke længer Tid at bede - 
Naar hver en Haveplads er frie,
Og alle Plankeværker nede - 
Naar man til fremmet Slikkerie
Og engelsk Sennep selv faaer Lede - 
Saaer ikke Kørvel, Sillerie,
Salat og andet Pillerie
I ordentlig afstukne Bede,
Men frit, i Fleng, paa Mark og Hede,
God ærlig siællandsk Rug og Hvede,
Som der er Kraft og Næring i - 
I slig en Larm, hvor man for Resten
Har ikke Tid at spørge Præsten:
Hvad man skal giøre her og der,
Hvor Mod og Manddom nødig er,
Man griber til de første Vaaben,
Og, uden først at skikke Bud,
Man render ind, og render du,
Hvor Leilighedens Dør er aaben,
Til Landets Forsvar, Skud paa Skud.
Enhver giør sit, og ingen sover
Ved hvad han giør; man springer over
Hver Bagatel, endog i Spas;
Thi, naar i Stuen Loftet brænder,
Og Himlen over Sengen tænder,
Tillader Tiden ikke Fias.

     Det smerter mig, jeg var der ikke
Ved denne Lynildsleilighed,
For i de Tordenøieblikke,
Da Frue-Kirketaarn faldt ned,
Elektrisk - ikke blot for Sproget
(Som her i dette Rimespil), 
Men ellers og at giøre noget,
Som der er sielden Mage til:
Der ikke blot i mine Breve
Mig kunde mueligt overleve,
Men i hver anden Art af Liv
Og patriotisk Tidsfordriv - 
En Pophamborer, for Exempel,
Med Hammergudens eget Stempel;
En lille Tordenskiolding, just
Af samme Sort som min August - 
Der kunde blive det paa Vandet,
Som han (hvis ellers ikke Nød
Ham volder en for tidlig Død)
Engang vil blive vist paa Landet.

     Jeg haaber, du har faderlig
I denne Post erstattet mig
Og tænkt paa Hevn for Danmarks Rige
Med Præstens eller Degnens Pige,
Hvad veed jeg? - I en saadan Ild,
Hvor alt sig patriotisk skynder
Paa Brink og Bakke, Loft og Tag,
I Hønsehuus og Dueslag,
Hvor Bombarderingen begynder,
Og hvor det hedder: ,,Nu! vær snild!''
Kan let en ærlig gammel Synder
Endog med Enker fare vild.

     Du bliver rød paa mine Vegne
Maaskee ved denne Leilighed,
Formedelst den Letsindighed,
Hvormed jeg vender op og ned
Paa Piger, Enker - og hvormed
Jeg i min Overgivenhed
Behandler Præster selv og Degne,
Og hvad men ei bør spøge med?
Du studser ved min vilde Latter,
Idet jeg taler om et Jav,
Hvori saa mangen Søn og Datter
Af mine Fædre fandt en Grav,
Og jeg min egen, som Forfatter - 
Du spørger: ,,Hvor er Baggesen,
,,Uskyldighedens ømme Ven,
,,Blodfienden af Uteerligheder,
,,De kydske Gratiers Tilbeder,
,,Og hvad i Vers han ellers hedder,
,,I disse Stropher kommet hen?
,,Jeg ikke kiender ham igien!
,,Hans Spøg var ellers saa blufærdig,
,,Saa peen, og selv Prindsesser værdig;
,,Hans Spøg med Kiærlighed især
,,Var næsten andres Alvor værd;
,,Hans Amors, som hans Satyrs Piile
,,Var spæde, halve, skielmske Smile;
,,Han sielden spændte Buens Bast
,,Saa stramt, at den i Latter brast;
,,Og klang og lydt hans hele Kogger,
,,Gik Lyden aldrig dog til Skogger.
,,Hans overgivne Spas var før,
,,Trods al dens Galskab, stedse tugtig,
,,Af Veemods Dug endog lidt fugtig,
,,Og ingenlunde ganske tør - 
,,Ifald man ogsaa fandt Forskiælligt
,,For dristigt i hans sidste Spøg
,,(Som nu er gaet op i Røg),
,,Var dog det Hellige ham helligt!
,,Selv i den Bog, hvori hans Pen
,,Imellem dens og andres Grave
,,I Sanders og i Pavels Have
,,Som Spøgelse gik lidt igien,
,,Han vidste det saa fiint at lave,
,,At mangen Provst med Pibekrave,
,,Og selve Bispen blev hans Ven.
,,Hvor er han blevet saa forandret?
,,Hvorhen er denne gode Vens
,,Tilforn saa kydske Muse vandret?
,,Nu ligner den jo dens og dens!''
Hold op! og hør mig først, min Fader!
Hold op at rødme for din Jens!
Saa skyldig han dig ogsaa lader,
Er Skylden her dog ei hans Pens,
Hans Hoveds - ei engang hans Hues - 
Endsige Hiertets (der er frit
For alt letsindigt Sort paa Hvidt),
Men eene den fordømte Snues,
Og din, og - om du vil - vor Frues!
Du skriver mig, som ligger her
I Sengen, Døden ganske nær,
Og altsaa langt fra Haand i Hanke
Med nogen lystig Verdens Tanke:
,,Hvorledes selv vor Frue faldt,
Imens du stod'' - og uvilkaarlig
Jeg tænkte, ved mig selv, alvorlig:
Hvem veed, da selve hun faldt ned,
Saa skabt til Trods i hver Bataille,
Saa spids i Næse, skarp i Taille,
Saa smal foroven, neden bred
Som nogen i vor Christenhed -
Om ei af Marmor just, som andre,
Som Ilden selv ei kan forandre,
Saa dog ei heller just af Krud,
Der fanger Ild ved første Skud - 
Saa kneisende, saa høit paa Straaet,
Saa Næsen op, og Nakken ned,
Urokket og (saa vidt jeg veed)
Urokkelig, paa samme Sted,
Hvor hun fra Barnsbeen havde staaet -
Ei længer ung - hvad siger jeg?
Min Farfars Faer har hørt blandt andet
Det Spørgsmaal i en Juleleeg:
,,Hvem er den største Fru' i Landet?''
Min Mormors Mor, da hun stod Brud,
Var ,,som vor Frue'' majet ud - 
Hvo veed, saa blev jeg ved, alvorlig,
Som sagt, aldeles uvilkaarlig,
At tænke (thi du skriver saa,
Min Fader, uden dig at rose,
Og uden andre Folk at skose,
At, for din Mening at forstaae,
Man selv og noget tænke maae - 
Især, naar hvad du peger paa,
Sig hæver i det himmelblaa,
Din Stil er ikke Fod i Hose) - 
Hvem veed, da selve hun faldt ned
I den almindelige Lue,
Hvor mangen anden mindre Frue
Og Fruerpige der faldt med - 
Af Skræk i al Uskyldighed - 
Og, om ei ganske faldt, dog gleed?
Den Tanke synes mig naturlig!
Du trykker Modersmaalets Byld - 
Det er ei min, men Sprogets Skyld,
Ifald du finder den figurlig.
At Digt'ren tugtig skrive maa
For aldrig at forarge Næsten,
Deri jeg enig er med Præsten;
Men paastaaer og derhos, at Næsten
Som Læser bør mig kydsk forstaae!
For Resten hvad jeg i min Iver
Om Leilighedens Griben skriver
Til alleslags herkulisk Daad,
Er ei løsagtig Spøg, min Fader!
Saa lidt som (hvad jeg ogsaa hader)
Qvindagtig feig unyttig Graad,
Der ofte blot giør Pennen vaad:
Sipsippernipskhed blot i Lader,
Og dum og kiedsom Ord-Moral,
Hvorved jeg kunde blive gal!
Det er frimodig Aabenbaring
Af Genius og af Erfaring!
Mit Lune, jeg ei nægte vil,
Giør Kattespaser af og til;
Det lystrer ingen Verdens Tugter,
Det bryder sig om ingen Tvang - 
I tusind underlige Bugter
Det gaaer sin egen skiæve Gang - 
Hvad gaaer? det gaaer aldeles ikke - 
Det smutter ind, det smutter ud,
Snart der, hvor Maanens Jomfrublikke
Tør stirre, snart hvor Solens Gud
Sig blot tillader lidt at kikke;
Det smutter ud, det smutter ind
Igiennem Vinduer og Dørre,
Let som den unge Piges Sind,
Og paa det vaade, paa det tørre,
Saa flygtigt som en Vestenvind - 
Med Overgang fra Graad til Smile,
Fra høit til lavt, fra Mol til Dur,
Fra Krigens Spyd til Elskovs Pile,
Som den sig bølgende Natur - 
Det gaaer ei Skridt med gamle Koner
I Sprog af Brockmands Huuspostil,
Men hopper, springer, balleroner
Med Versets Ord-Cameleoner
I et bestandigt Vexelspil,
Igiennem alle Livets Toner,
Som Metret eller Rimet vil -
Men naar man hører rigtig til,
Trods al min Gøglen i Diskanten,
Er streng i Bassen Dominanten,
Ja selv lidt tragisk, om man vil.
Den oventil trilleerte Tanke,
Jeg i hvert Hoved i vort Nord
Og i hvert Hierte vilde banke,
Den klinger saa med andre Ord,
I hvilke Bassen eene skralder:
Naar med Allarm og med Rabalder
Paa denne vexelrige Jord
Convenientsens Frue falder
Og Kunstens Orgelværk forgaaer;
Naar Vinterstormen ned i Smalder,
Hvad høit der op mod Skyen naaer,
Hver Sommerfugl og Spiir nedslaaer - 
Trods lave Been og sneehvid Alder
Naturens gamle Fuldmagt staaer
Som Organist og Atterdanner
Af nye Hunner, nye Hanner,
Der spire frem i næste Vaar,
Naar Qvistene paa ny sig knoppe,
Og naar i aftenrøde Toppe
Fredsnattergalen atter slaaer!

Og hermed vil jeg Brevet sende;
Thi det fik ellers aldrig Ende.



     



I:baggesen2002062304
T:Det tilgivelige Tyverie
F:Dig, mellem mine danske Læserinder
U:Til Fru Cicilia v. X.
U:(I et Exemplar af mine Digte.)
U:1806.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde

     Dig, mellem mine danske Læserinder
Den huldeste, mit Hierte drømte sig,
Den eeneste, som med min Barndoms Minder,
Nu, hver en anden vaagen Drøm forsvinder,
I Hiemmets Edenduft omsvæver mig!
Dig, som, Uskyldighedens Engel lig,
Mig aabner atter Barnets Himmerig!
Dig, som jeg sang i digtede Hyrdinder -
For hvem i Templet selv min Harpe klang - 
Dig, som sin sidste Krands min Andagt binder,
Dig, som den nynne skal sin sidste Sang!
Dig, til hvis Lyst mig Himmelen lod føde,
Hvad ingen bliver, hvis han er det ei - 
For hvem jeg valgte Livets Tornevei,
Som Digter, og for hvem jeg gjerne døde,
For end med Sang bag Graven dig at møde - 
Mit fulde Digterhiertes andet Jeg!
Dig skulde jeg ei skiænke mine Sange,
De Sange, som blev eene til for dig - 
Til hvilke paa min Vandrings vilde Gange,
Naar, uden synlig Aarsag, underlig
Jeg blev bedrøvet, glad, andægtig, bange,
Du selv usynligen besiælte mig?
Jo; skulde jeg endogsaa hemmelig,
Da jeg dem ikke selv i Trykken eier,
Og ingensteds for Penge dem kan faae,
Dem stiæle (som jeg ellers aldrig pleier),
Du, trods hver Lov og Ret, dem have maa!
Ja, skulde jeg berøve dem min Moder - 
Min egen Søn - min ældste, beste Ven - 
Ja! skulde jeg dem stiæle selv fra den,
Det var maaskee den største Synd, igien
At tage fra, hvad selv jeg gav ham hen - 
Jeg stial! - saa svor jeg høit, og stial dem fra din Broder.

     Døm om min Kiærlighed af denne Daad!
Smil, som Mandinden smilede til Manden,
Da han for hendes Skyld, trods Engles Graad,
Trods Herrens Bud, og trods Fornuftens Raad,
Ved det forbudne Træe af Æblet aad,
Ham sikkert havde rakt omsonst en anden!

     Trods Lovens Bud og Rettens strænge Krav
Jeg stial fra Brod'ren, hvad jeg Søst'ren gav - 
Som Tyv jeg for en Dommer nu maa møde;
Men til min Lykke du maa møde med,
For at oplyse hans Retfærdighed - 
Jeg frygter Dommen ei. Den Himmelynde,
Som mig uskyldige fik til at synde,
Vil og faae Dommeren, trods al hans Strænghed, til
At dømme Synderen og Synden, som du vil!
Hvis ei, som Evalds, han afveie vil min Brøde,
Paa min Forklaring, mod min Harpes Klang,
Naar du kun smiler, vil dit Smiil afnøde
Ham min Frikiendelse for denne Gang:
Isteden for mig strængt at lade bøde,
Vil han dig sikkert give selv et Skiøde
Paa den af Digteren til Musen stiaalne Sang.



I:baggesen2002062305
T:Første Efterretning om Kiøbenhavns Bombardering
F:Du, som til Seinens Harpes Klang
U:Til Publicisten Malthe Bruun i Paris.
U:1807.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde

          


<nonum><right>Marly.</right></nonum>

     Du, som til Seinens Harpes Klang
Vort Sunds Thermopylæ besang,
Min Landsmand, mine Brødres Ven - 
Imellem overgivne Franske
Nu doppelt dyrebar den danske
Bedrøvede Jens Baggesen - 
Du, som i Sydens Favn dit Norden,
Trods Skiæbnen, der dig tvang, som mig,
Fra Hiemmets Skiød at fierne dig,
Er ei letsindig utro vorden - 
Hvis Hierte slaaer til sidste Slag 
For Danmark og det danske Flag -
Der, skiøndt du her har lagt for Anker
Din Aand, og taget Seilet ind,
Imellem Friheds-Sandets Banker,
Dog, trods Forskiællighed i Tanker,
Har samme Hierte, samme Sind
Som jeg, der løber ud og ind
Og mig kan ikke lade nøie
Med hvad der falder stort i Øie,
Som hævet over Jord og Vand,
Naar det er lutter Flyvesand - 
Der, skiøndt du har forfransket Munden
Og Pennen til Fuldkommenhed,
Dog er og bliver Goth i Grunden
Og veed hvad ingen, eene bunden
Til Galler-Sprogets Viden, veed - 
Min Malthe Bruun! du bad mig om,
Da sidste Gang jeg med dig talte
Og dig vor Tryghed hiemme malte:
Hvis jeg fra Kiøbenhavn bekom
En Efterretning værd at høre,
Om hvad de nu derhiemme giøre,
Den skyndig at meddeele dig,
Da du har længe savnt en slig.
Her har du een, som dig vil røre,
Hvorved dit Haar vil reise sig.

     Jeg rimer Brevet Ord for Ord,
Idet jeg samme skriver ud,
Som her det ligger paa mit Bord.
Skiøndt stilet ei til Jens, men Knud,
Det er til mig, der altid bar
Paa Holmen (hvor jeg hiemme var)
Det Ulkenavn: Knud Siællandsfar;
Og skrevet af min Fætter, Paars,
Som nu er alt en Mand til Aars.
At jeg det rimer, skeer, fordi
Hvert Udtryk og hvert Ord deri,
Trods al den Hiertens Simpelhed,
Det hele Brev er skrevet med,
Mig synes ægte Poesie - 
Deels, for at dulme Smerten lidt,
Der brænder i dets Sort paa Hvidt,
Som jeg med Sang mig dæmpe maa,
For ei fra min Forstand at gaae - 
Deels endelig, for hvad du selv
Vil sige dig, naar først du veed
Om sammes Indhold ret Besked.
Læs, danske Broder! læs og skiælv!
Og vikl om Harpens Strænge Tang
Til Sundets sidste Havfrusang!

     ,,O Knud! hvad maa jeg melde dig!
,,Mit gamle Hierte vender sig
,,I Barmen ved det Jammerbud,
,,Jeg her maa skikke dig! o Knud!
,,O! Knud! o hør det som en Mand,
,,Og tab ei ganske din Forstand,
,,Naar du med Angst har Bladet vendt,
,,Og læser, hvad der her er hendt,
,,Midt i vor søde, stille Fred
,,Og slumrendes Uskyldighed.

     ,,O! jeg uendelige Nar,
,,Som før saa britisksindet var,
,,Skam faae den store William,
,,Der fik mig til at troe, det Folk,
,,Der havde en saa ædel Tolk,
,,I alting maatte ligne ham - 
,,Jeg høistenfoldig dumme Faar!
,,Som glemte den uhyre Kraft
,,Indsuger hver en ædel Saft - 
,,At Elefanten netop gaaer,
,,Og Løven med sin Hale slaaer
,,I Vrimmelen af giftigt Kræe - 
,,At Cedren og den store Mand
,,Behøve Plads i hvert et Land - 
,,At derfor og det største Træe
,,Just staaer paa Ætnas Askebrud,
,,Hvor hver en anden Eeg gik ud.
,,Jeg tusindgange dumme Fæ!
,,Som havde lidt Physik dog lært,
,,Og, da jeg Shakspear fandt en Gud,
,,Deraf ei drog den Slutning ud:
,,Hans Fødeland var halvt fortært
,,Og, efter ham at have nært,
,,En Kratskov fuld af golde Skud!
,,Du studser! Ja, min gode Knud!
,,Jeg eengang pine maa din Siæl!
,,Og naar du først har hørt mig ud,
,,Saa vil du studse dig ihiel!

     ,,Dit gamle danske Fødeland
,,Har været Rov for Mord og Brand,
,,Vor Holm er plyndret ud og - kort,
,,Vor gamle stolte Orlogs-Magt   
,,Med hver en Pram og Baad og Jagt
,,Er boret, sænket, røvet bort -
,,Og dette Mord og denne Brand
,,Er kommen os fra - Engelland,
,,Hvis og det skrækkelige Ran
,,Er Følgen af en andens Plan,
,,Og Fanden, naar man seer sig til,
,,Og her maaskee har havt sit Spil.

     ,,Jeg vil fortælle Sagen kort;
,,Thi Brevet strax maa sendes bort.
,,Den sidste sextende August 
,,(Jeg var den Dag paa Landet just)
,,Blev nær ved Eenrum sat i Land
,,Paa Vebeks fredelige Strand
,,En femten sexten tusind Mand,
,,Der talte Venlighedens Sprog
,,I Førstningen, men som man dog,
,,Troskyldig, ei for Fiender tog.
,,De sagde, de som Venner kom;
,,Men hurtig, før man saae sig om,
,,Omringte de med Mordgevær
,,Den værgeløse Kongestad,
,,Opstilled' i en fiendtlig Hær - 
,,Og, som man vender om et Blad,
,,Blev deres hulde Venskabsord
,,Til Trudseler med Vold og Mord.
,,Paa eengang var til Lands og Vands
,,Indsluttet af en Krigerkrands
,,Det arme Kiøbenhavn, hvori
,,Der ei var Værn som een mod ti.
,,Den næste Søndag stod i Brand
,,Vor Reberbane, stukket an
,,Af os, og siden Vesterbroe,
,,Mens Britten fyred løs, og loe.
,,Nu fulgte skyndig Død paa Død - 
,,Uskyldigt Blod og skyldigt flød;
,,Hist sank en Fiende, her en Ven;
,,Men hvor hin faldt, kom syv igien
,,I sammes Sted; den Forskiæl var
,,I hver Skiermydsel alt for klar.
,,Hvad nytted nogle Heltes Mod
,,Imod en Hær, som troppeviis
,,Mod hver en enkelt Værner stod
,,Og misted lidet ved Forliis?
,,Steen Bille var mod denne Vold
,,Omsonst en anden Tordenskiold.
,,Den rædselsfulde Time nu
,,Sig nærmte med en doppelt Gru
,,For mig, som maatte stille staae
,,Paa Vestervold og see derpaa.
,,,,Hvi stod du stille?'' spørger du,
,,,,Du har jo ei Halvfierds endnu!''''
,,Man havde lidt forskudt min Fod,
,,Og da jeg ikke kunde gaae
,,Mod Fienden med mit gamle Mod
,,Besluttede jeg, halt, at staae
,,Trods alle Skud og Stød - og stod.
,,Jeg har ei Tid at male dig
,,Den første Bombarderingsnat,
,,Den doppelt var forfærdelig,
,,Fordi den kom saa saare brat - 
,,Den anden fandt jeg alt mig i 
,,Lidt bedre - Ak! saa ere vi,
,,Vi Mennesker! Lidt efter lidt
,,Jeg vænned mig til Bombers Spring,
,,Og saae dem ganske nær mig tidt
,,Med roligt Blik, som ingen Ting.
,,Men ak! det skrækkelige Lyn!
,,End sortnes alting for mit Syn
,,Ved blot at tænke paa det Nu,
,,Hvori jeg skued denne Gru - 
,,Og paa det gyselige Skrald,
,,Som fulgte paa vor Frues Fald - 
,,Imens et satans-engelsk Skraal
,,Skreg Bravo til det store Baal - 
,,Og jeg Matroser hørte tude:
,,,,Vor Frue faldt, nu er det ude!''''

     ,,Det undrer mig, jeg gamle Mand
,,Blev staaende ved dette Dump:
,,Rundt om Qvarteeret stod i Brand,
,,Og Nørregade var en Klump - 
,,Alt hvad tilforn der monne staae
,,Paa Grund og Vold, paa Steen og Rod,
,,Imellem mig og hende, laae - 
,,Jeg gamle Paars alleene stod.

     ,,Men o! hvad nyttede min Stand!
,,Det værste fulgte denne Brand.
,,Da Byen først var skiændt og brændt,
,,Blev Magten mod vor Flaade vendt!
,,Undskyld mig, at jeg ender her
,,Og derom siger intet meer.
,,Sæt dig i mit og Holmens Sted,
,,Skiøndt fordums Broemand kun derved,
,,Og aflagt med sin hæse Røst,
,,Jeg Flaaden i mit Hierte bar,
,,Og jeg er uden Haab og Trøst.
,,O Knud! ifald du nogen har,
,,Saa skynd dig, sæt dig hurtig hen,
,,Og send din gamle Fætter den.''

     Og du, min Malthe, som har nu
Mit Riimbrev læst, hvad siger du?
Jeg seer kun Axelstadens Luer - 
Min hele Siæl er midt deri - 
Jeg melder dig, hvad selv jeg skuer,
Tilmeldelsen blir Poesie.
Hvert Bud om denne Hiemmets Jammer,
Det Hiems, hvoraf hver Dansk var stolt,
Ei Manden blot, men Digt'ren rammer
Med Slaget af en Tordenbolt.
I Prosa lad dig koldt beskrive
Det engelske Fyrværkerie;
Jeg blot i Vers et Vink kan give
Om Branden, som jeg selv er i.
Til Sang forvandler sig min Tale,
Naar store Billeder sig male
For Øiet af min Phantasie,
Og naar dens ømme Byld mig trykkes,
Min Pen vil ingenlunde lykkes
At skrive nogen blot Kopie.



I:baggesen2002062306
T:Jens Napoleon
F:At Skrædder i Korsøer et Skrædder-Embryon
U:eller
U:Fadder-Herlighed og Navnværdie.
U:Til Capitain Astrup.
U:(Svar paa hans Indbydelse i Vers til at staae Fadder til hans første Søn Jens.)
N:Fodnoten er Baggesens egen.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde

                         


<nonum><right>Kiøbenhavn, 1807.</right></nonum>

     At Skrædder i Korsøer et Skrædder-Embryon
Har ladet døbe: Jens Napoleon,
For dog med Navn for Søn at giøre noget,
Som Skiæbneskrædderindens Sax
Afklipper ei med Levetraaden strax - 
Saalænge Heltebørst og Folkebax
Historiens Kattun og Livets Sirts giør broget,
Og søde, bløde, blide danske Sproget
I Vers, der bølge sig som Ax
For Lunets Vind, og Riim, og saadant noget,
Sig snoer saa let og vever som en Lax - 
Det kom mig der i sidste Høst for Øre.

     Skiøndt nu, jeg nægter ei, den Skrædder-Kompliment
Mig smigrer meer end Roes af mangen Recensent,
Laer samme, troer jeg dog, til Nød sig høre
Som uvidunderlig,
Og Strid imod Sandsynlighedens Orden;
Thi, hvis og ei mit Navn er noksom udbredt vorden,
For med et Navn, der bredes ud ved Krig,
I Rum og Tid at kunne maale sig,
Er det dog paa den lille Plet i Norden,
Hvor Rasmus Langelands Celebritet,
Og Madam Baggers selv, i Spil med min blev beet,
Det samme som Napoleons paa Jorden - 
Og strækker hans sig og til Kyster og til Øer,
Hvor aldrig noget Korsisk hørtes før,
Saa nævnes mit (uroest for Gud) paa Steder,
Hvorefter man omsonst i hvert et Atlas leder - 
(Spørg Præstedøttre rundt omkring Korsøer!).
At altsaa Skrædderbørn, især naar man betænker,
At de gemeenligen er overmaade smaa
(Saa smaa, at Vessel til en Siettedeel indskrænker
Den Tykkelse de mueligvis kan naae,
Naar de har kun Papa at stole paa),
Man efter mig, i Live selv, opnævner - 
Skiøndt det naturligviis mig noget blæser op,
Udspiler mig dog ei saa ganske Siæl og Krop,
At jeg, som andre, paa Navnkundighedens Top
Af Hovmod revner.

     Men - at en Høvedsmand i Danmarks Hovedstad,
Ei blot i Skabning net, men ogsaa stærk i Lægge,
Der, alle Grethers og Margrethers Kiæledægge,
Med ingen pommersk Erik bytte gad - 
Der ikke varmt blot sidder inden Vægge,
Men, naar han vil, en gallisk Fyrstes Pragt
I Ridderborg og Herresal
Foreener med Amagerbondens Magt
Paa et naturligt Kokkedal - 
Der ei med rige Jøders Forskud prunker,
Naar han giør Giæstebud, hos Comestabili,
Med Svinesteeg, men har endogsaa Grunker
Til Paddesmaus og - selv et Svinerie - 
Der kiøbe kan, ei blot gavnrige Svinestier,
Men selv, saa snart han vil, et gavnløst Gallerie - 
Der har, hvad meer er værdt end alle Svinerier:
En reen Fornuft, aldeles frie
For metaphysisk Maskepie
Med Fichtes Jeg og Kants Antinomier - 
En reen Forstand - en reen poetisk Smag,
Som han har noksom lagt for Dag
Ved Appetit til mine Poesier -
En reen lutherisk Troe (saa vidt jeg veed)
Og, frem for alt, en reen Samvittighed - 
Der har, hvad meer er værdt end alle Gallerier
Af malte Magdalener og Marier
(Der uden Mæle ligge, sidde, staae,
Og en fornuftig Mand til Medhielp lidt forslaae), 
Tre levende Madonner i sin Stue,
To Frøkner nemlig og sin Frue,
Som man ei blot kan trylles ved at skue,
Men ogsaa glædes ved at høre paa - 
Der endeligen, for paa Lykkens Throne
Sin Mand- og Fader-Herlighed at krone,
Har opfyldt seet endog sin sidste Bøn,
Og faaet en længe savnet Søn - 
At denne Mand, der selv iblandt Propheterne
(Da han i Høst alt spaaede en slig)
Med Syn for Sagen kiækt tør vise sig - 
Og der i lette Vers beviiser mig,
At, hvis han gad, han saare lettelig
Mig giorde Rangen stridig blandt Poeterne,
At dette doppelte Vidunder af en Mand 
I ydre og i indre Digterevner
Søn efter mig paa denne Jord opnævner,
Gaaer saa fuldkomment over min Forstand,
Og mig saa lidt af, hvad jeg havde, levner,
At, hvis det virkelig er sandt,
Og ikke blot aprilisk Tant,
For med en Liimstang Jens at lade løbe
Til Dreng, som man vil Alexander døbe,
Jeg ikke blot af Hæder blir lidt ør,
Lidt krye, lidt kroe, lidt tyk, lidt feed, lidt føer,
Men ventelig (da jeg er vant til, Ære,
Som Fadder, i mit Liv aldeles at undvære,
Og lidt af denne Slags formaaer at bære)
Paa Traaden, som man siger, alt for skiør,
Udskeier reent af simple Folks Gelidder,
Opsvulmer i Gestalt, i Mine, Gang, og Sprog - 
Taer hele Verden for den Krog,
Hvori jeg gaaer og staaer og sidder - 
Indbilder mig at være baade Ridder
Og Mand, og hvad man vil, af Dannebrog - 
Faaer Handelsaand, og store Tangsalt-Veer,
Og underlige Pidskebaands-Ideer - 
Faaer Mod paa Hest og Vogn, og gyldne Horn,
Og Pragt, som man har aldrig seet tilforn - 
Faaer Lyst til Æreporte, til Tropheer,
Og til napoleonske Kløer - 
Gaaer endeligen ganske fra Forstanden,
Og bliver meget meer end ør,
I Maven huul, og tom i Panden,
Om Hiertet flad, i Halsen tør,
Faaer ondt for Alvor, tumler om, besvimer - 
Og maaskee - døer
(Som i Paris den keiserkronte Rimer)<footnote>Voltaire<br> Krepeerte, som man veed af Ære.</footnote>
Midt i min Fadderstads, om ikke før.

Hvis saadant hender, beder jeg dig sætte
Paa Kokkedal mig et fortient
Anstændigt lille Monument,
Der hele Verden kan til Dommedag berette,
Hvad min utrolige Navnkundighed er hendt - 
Og hver mit store Ryes Misunder lære
(Som hver en Roser, eller Recensent)
I denne Gravskrift, eller saa omtrent,
Mig i min Grav med Fred at lade være,
Paa Prent:
,,Forkynd det Efterverdnen, o Historie!
,,Hold op at bieffe, du som giøer!
,,Men græder, alle Dalens Møer,
,,Og sukker dybt, Peer Oxes hulde Frøer,
,,Hvergang I puster jer forgiæves op til Kiøer:
,,Her ligger ynkelig krepeert af Glorie,
,,Qvalt af sit store Siællandsnavns Memorie,
,,Herr Jens Napoleon den Første fra Korsøer.''

     Alvorlig talt, jeg troer, vor Verden staaer ei længe,
Da, som jeg mærker, siællandsk Poesi
Saa høit er stegen nu, at ei blot Skrædderdrenge
Man dyppe vil, ved Daaben, lidt deri,
For dem at give Navnværdie,
Men selv Jorddrotters odelbaarne Sønner,
Der fødtes dog, saavidt jeg skiønner,
Til Herlighed, som der er noget i.
Med alt det - trods min Agt for al Slags Ære - 
Min Meening er, at naar det gielder om
At kravle møisomt op i Musers Helligdom,
For endelig at faae, naar man til Toppen kom,
Udødeligheds Zaccharias-Pære - 
Man nu omstunder paa vor Jord,
Og i Særdeleshed i Nord,
Giør vel i, hvis man kan, at lade være - 
Saa meget meer, da, naar man seer sig til,
Er Pæren selv dog blot et Drømmespil,
Og lønner Kravleren, som blødte sig tildøde,
Med Saften sin, den overvættes søde,
Først naar han er ei meere til.
Nei, nei, min Astrup, stod det i min Evne
Den Dag i Dag, mig Livets Gang at jevne
Ved mig at lade føde om paa ny
Til Herligheder i vor Verdens Have,
Hvoraf der gaaer en Smule mindre Rye
(Hvis ikke just til Roden i det Lave),
Jeg giorde det - og lod mig døbe: Mads - 
Hver Jens, der neppe har begyndt at savle,
Før efter Digterpæren han vil kravle,
Med Vellyst overladende min Plads - 
Ja! for en Romer, en Athenienser,
Var maaskee muelig Evighedens Roes
Paa taalelige Vilkor; en Franzos,
En Engellænder - inden visse Grændser
Af virkelig Foragt i Livet - kan maaskee
Sig kronet paa den anden Side see;
Men det er ikke Mad for danske Jenser - 
Naar de gaaer lidt for høit i Musers Sold,
De gierne lidt gaae Pokkeren i Vold.
Man her til Lands det Nyttige kun ændser.
Jeg selv, naar af mig selv jeg her giør Nar,
Som den, der har saa vidt det drevet,
At udenfor mit Hiem mit Navn bekiendt er blevet,
Er just en ægte Siællandsfar!
Din Søn, blev han berømt, vist vilde det fortryde;
Thi at han her til Verden kom,
Kan jo dog ikke meere giøres om:
Den, som til Siællandsfar er skabt, blir aldrig Jyde!
Jeg takker dig i Spøg for Resten hiertelig
For Æren, du har villet unde mig;
Og haaber, da lidt Tid du har mig givet
Til Forberedelse, jeg slippe vil med Livet
Derfra, trods min Beskedenhed.
Men hører Himmelen (hvis Dør dog under Daaben
Vil staae paa Klem, om ei fuldkommen aaben)
Min stille, fadderlige Bøn,
Naar Præsten jenser ind din Søn,
Saa kommer han vist ikke til at ligne
Den gamle Jens i det Slags Himmerig,
Som Smaapoeterne misunde mig;
Thi denne Bøn skal, som det sømmer sig,
Alvorlig den Uskyldige velsigne. 
 




I:baggesen2002062307
T:Rimbrevpennen
F:Jeg skriver dig igien et Brev
U:eller 
U:den Korsøerske Svane.
U:Til Digteren Øhlenschlæger i Paris.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde




<nonum><right>Marly</right></nonum>

     Jeg skriver dig igien et Brev,
Foruden det, jeg sidst dig skrev,
Enskiøndt, imellem os! jeg rider
Den samme Vei lidt vel for tidt,
Og frygter for, at, skiøndt du lider
Mit lunefulde Sort paa Hvidt,
Du dog til sidst ei længer gider
Bestandig see det samme Ridt,
Sær, naar paa sytten, atten Sider
(Som sidst) jeg driver det forvidt.
Min Pen vist galopperer lidt
For ud i eet, og langt, og tidt,
Om ei for mig og for min Bonne,
Saa dog for dig og din Madonne,
Der kun er vant til høie Skridt,
Og er i dette Verse-Væsen
Naturligviis en Smule kræsen
Trods al dit Venskabs Appetit.

     Du mærker nemlig - vil jeg haabe - 
Uagtet jeg om Tankens Særk
Har slaaet en prosaisk Kaabe
Af Bordingsk-rimet Blaargarnsværk,
For Veirets Skyld, hvis barske Susen
Mig ellers let forkiølte Musen
Paa Veien, her fra Marly, tvers
Igiennem Vinterblomsterduften,
Som taager og som tykner Luften - 
At dette Brev er og paa Vers.

     Jeg troer skinbarlig sommetider,
Naar jeg har Pennen i min Haand,
At ikke blot en simpel Aand,
Men at Herr Fanden selv mig rider,
Jeg ellers ei er uden Baand,
Løsagtig, eller løs paa Traaden;
Hvis jeg og selv ei holder Maaden,
Saa holder Maaden mig ved Haand.
Ja, naar paa Dydens bratte Skandse
(Hvor fast gemeenlig er min Staa'n)
En Synd mig byder op at dandse,
Naar jeg er færdig at begaae'n,
Og ikke meer istand at sandse,
Hvorledes jeg den burde standse?
Den træder tidt mig selv paa Taa'n
I min udskrabende Begynden - 
Ved allerførste Kompliment - 
(Især naar Damen - nemlig Synden - 
Er noget føer og korpulent)
Og gier mig dermed paa en Maade
Bagsmækket i Betids forfra,
Der siden lidt vel kunde baade:
Jeg meener Sting af Podagra - 
Hvergang jeg vil en Smule skeie
Til Siden paa lidt gale Veie,
Der noget er, som holder mig,
Og trækker i min Kiortelflig - 
Endogsaa naar jeg blot vil tænke, 
Jeg sporer ofte som en Lænke;
Ja, selv naar jeg kun tale vil,
Jeg føler ikke blot en Tøile,
Men ligesom en lille Bøile,
Der atter slutter Munden til.
I næsten alle Livets Strømme
Jeg standses hyppigt i min Fart;
Endog, at see mig op at svømme
Mod Strømmen selv, er ikke rart - 
Tidt, naar jeg falder ned i Drømme,
Jeg bliver hængende der lidt - 
Kort sagt, ved hvert et andet Ridt
Mig Skiæbnen holder smukt i Tømme,
Og laer mig ikke komme vidt - 
Kun, naar jeg har begyndt at rime
(Det er bedrøveligt, min Ven!),
Jeg kan ei holde op igien:
Jeg er aldeles uden Grime
Som versepistolarisk Pen. 

     Jeg bander tidt min Fødselstime;
Thi jeg er, troer jeg, født dermed,
Til min og din og fleers Fortred:
Jeg meener, med den slemme Vane,
Jeg nu har havt i en Snees Aar,
Og fleer - (min Gud! hvor Tiden gaaer!) - 
At sadle den korsøerske Svane,
Det lille letbevingte Krik,
Jeg arme vingeløse Trane
Til Fart igiennem Luften fik,
Og hvergang Gal af Postens Hane
Mig vækker i mit Fangebuur,
At ride mig en lille Tour
Paa den af Phøbus og Merkur
I Fællesskab anlagte Bane,
Der løber jordnær, i det Graa,
Dybt under din, der blandt Kometer,
Høit over alle ni Planeter
Sig himmelhæver i det Blaa - 
Med Ord, som sig lidt mindre bugte,
Og ei saa stærkt i Ruskomsnusk
Af Klopstocks Desmer, Evalds Musk,
Og Miltons Tempelvirak lugte:
At rime, hvem jeg skrive vil,
Urimelige Breve til.

     Hvergang jeg sidder paa den Hoppe
(Thi Svanen som jeg sadler best
Og rider helst, er ingen Hest),
Kan Fanden selv mig ikke stoppe.
Det gaaer med Hurra, hop, hop, hop!
I Trav og susende Gallop,
Trods Snuen, mod hvis Aand jeg ryger,
Tobias mod Asmodi lig
(Den diævelagtigste for mig
Af alle Livets slemme Syger),
Trods Træk, der giennem Taagen stryger,
Trods Hagl, og Storm, og alle Byger,
Trods Sneen, der imod os fyger;
(Især, hvergang det gaaer til dig,
Hun løber løbsk, med Surr i Panden
[Jeg mener Hoppen, kiære Ven,
Den  nysomtalte Riimbrev-Pen],
Som hun var ganske fra Forstanden,
Med saadan Fart, med saadan Hast,
At Sadelgiorden ofte springer,
Før jeg har rigtig sat mig fast - 
At Stok og Steen om Øret klinger
I Veiens Pøs og Veirets Slud,
Saa Kappen staaer mig agter ud
Bag Hovedets og Halens Vinger,
Og jeg seer rent forstyrret ud,
Med Tab af Tømmen, Tab af Hatten,
Og ofte selv af Halsens Klud,
Bestandig i Begreb med Dratten
Og Nakkens Knæk og Hiernens Brud - 
Det gaaer som i et evigt Skud,
Som i en Præk af Biskop Hansen - 
Som paa et Bal hos salig Knud - 
Som om der agter i var Krud,
Og der var gaaet Ild i Svandsen:
Hei! svup i Tridse! svup i Tud!
Skump Fruen lystig om i Dandsen!
Fiir af paa Fokken! Skiødet ud!
Bras op i Toppen! Fyr i Krandsen!
Fyr i Kabyssen! Fyr paa Skandsen!
Frisk! Kiøl i Veiret! frisk, min Brud,
Fra Skvulp, fra Støden og fra Standsen,
Som om jeg gleed paa Skrid i Glandsen
Og Farten af et Stierneskud.)

     Hvad min Billet - som Parenthesen
Om den korsøerske Svanes Væsen
Har giort lidt længer, end maaskee
Den burde være, skal man see - 
Dig egentlig har at berette,
Er ellers, korteligen, dette:

     Jeg glemte nok min Tegnebog
Forleden Dag hos dig med Brevet,
Jeg alt dig dengang havde skrevet.
Hvis du den finder i en Krog,
Saa tag den op, at Pigebarnet
Den ei skal feie bort med Skarnet
Og putte den i din Kamin,
Som er et heelt usikkert Skrin - 
Ei for at redde Poesien,
Hvorpaa mig ligger liden Magt;
Men - der var en Qvittering i 'en;
Derfor forvar mig den, som sagt!




I:baggesen2002062308
T:Runen
U:Litterarisk Efterretning fra Daraussen.
U:Til Professor Rasmus Nyerup
F:Ved mine sidste Samlinger af Ord
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde


<nonum>right>Amsterdam, 1807.</right></nonum>

     Ved mine sidste Samlinger af Ord,
Hvori jeg hiemme gav min Aand til Skue,
Jeg kom i Naade hos den største Hat i Nord,
Og tabte Naaden af den største Hue.
Jeg sikkert havde handlet meere snildt,
Min Velfærd i det mindste meer til Baade,
Hvis alle Hattenes jeg havde spildt,
Og blot beholdt den eene Hues Naade;
Thi det er dumt, min Ven, med Hat at ville gaae,
Naar hele Verden sætter Hue paa - 
Det mærker jeg, desværre! nu for silde.
Selv hele Veien paa min Reise fandt
Jeg Huen Mode. Det er ilde;
Men det er sandt.

     Dog, hvad jeg offentlig dig sige vilde
(Thi dette, som, ihvor det gaaer,
Dog ingen uden du og jeg forstaaer,
Naturligviis imellem os maa blive,
Da jeg forsvoret har om Politik at skrive),
I Tydskland mærker jeg, skiøndt først i Nat
Jeg paa den venstre Bred af Rhinen Fod har sat,
At det er der som her, i Syden som i Norden,
Hvorhen man kommer nu paa Jorden,
Aldeles som hos os - 
Og at man sige kan, med romerske Poeten,
Trods Vestens triumferende Kolos
Og Østens herlige Rhinoceros,
Om nærværende Humaniteten
(Naar for og bag man har beseet 'en)
Saa sandt som kort: ,,Procumbit humi bos.''

     Du vil imidlertid, at jeg paa Veien
Fra Kiøbenhavn til Paradiis
(Saa kalder jo den halve Jord Paris),
Trods Hasten, som jeg har, og Reise-Hurlumheien,
Skal give dig en lille Note blot
Om Nutids tydske Poesien,
Og melde dig, om der er noget i 'en.
Det vil jeg gierne kort og got.
I Hamborg nemlig levede jeg flot
I alt det Splinterny, de tydske Presser
Leveret har de sidste Messer,
Hos Perthes nogle Dage; men -
Dig vil jeg sige det, som Ven,
I en Sonett (da denne Form man priser
Ei blot til Oder, men endogsaa til Aviser).
Kun ikke mine Ord igien;
Thi hvis det mindste Nys derom man fanger,
Jeg og daraussen, før jeg seer mig til,
En Smule steenet blive vil
Som tydsk Gienganger.

Huult Poesiens Dødningklokke kimer:
   Enhver Poet, som ei endnu blev fød,
   Endsige hver, som lever, alt er død - 
   Selv Wieland daaner - Schiller selv besvimer.

Thi løsladt, uden Tøiler, uden Grimer,
   Lydt Seier brølende ved hvert et Stød,
   Som treffer Kunsten i Naturens Skiød,
   En Skyggetrop af Dantes Mulm fremstimer:

,,Synk, Himmel!'' brøler den, ,,og Jord! og Hav! 
   Forsvind fra Pol til Pol i Digtersproget,
   Hvert Spor af Roms og Hellas Harmonier!''

Og Kunsten synker i Naturens Grav -
   Og Troppen tuder os paa Schwabisk noget,
   Som ligner gamle spanske Melodier.

     Der har du, for det første, hvad jeg veed
Om Underhornets Herlighed.
Om otte Dage, hvis jeg blir i Live,
Maaskee fra Rhinens Bred jeg dig kan give
Derom lidt nøiere Beskeed.
Hold midlertid Horndrengene, som tude
(Som eftertude Troppen hiemme der),
Saa vidt det staaer til dig og til enhver,
Der holder Vagt paa Pindus i Gevær,
Fra Klostret og Regentsen ude!
Lad vore Lærde Tidender især
Ei Tropanførerne forgude!
Mig skulde det bedrøve hiertelig,
Hvis og det Raserie hos os blev Mode,
Som i en næsten hunnisk Syvaarskrig
I Tydskland træder Sproget ned for Fode,
Forkyndende den gode Smag
En ny barbarisk Dommedag.

     Jeg overalt er ikke vel tilmode.
Mig forekomme, hvor jeg gaaer igien,
Vildsvinene, der nu vor Jord omrode,
Ei blot at true Smagen, kiære Ven,
Men alt det Gode.
Der er i Luften et jeg veed ei hvad,
Som giør, at, trods mit muntre Lune,
Og skiøndt jeg gaaer tilbage til den Stad,
Som alle Døgntrompeter udbasune,
Jeg heller lidt i Graven blune gad,
End sidde her og drikke god Moseller
Af grønne Glas til hollandske Foreller;
Thi hvad mig venter i Paris,
Er sikkert ikke Paradiis.

     Jeg Brevet vel i Hamborg alt begyndte,
Men, da jeg meer med Reisen end med det
Mig skyndte,
Fuldendte jeg det først paa denne Plet
Lidt under Havet,
Hvor man med Guld ei meer er saa begavet,
Som man det var, da salig Vessel sang - 
Og hvor jeg for en Tid vil finde mig begravet
I hollandsk Tang -
Da man, til videre, mig har forbuden
At reise længer Pas foruden.

     Dog - nok for denne Gang, da jeg er sikker paa,
Du Brevet dog vil aldrig faae;
Derfor vil, som jeg sidder i 'et,
Vist sørge keiserlige Politiet.
Lad gaae!
Hvis af en Hendelse det Skiæbnen maatte vende,
Det dog alligevel dig kom tilhænde,
Raad Runen, jeg har lagt deri;
Men tie - 
Til det med mig, og hvad jeg kalder Hatten,
Der synes i Begreb med Dratten,
Er reent forbi.
 
     


I:baggesen2002062309
T:Selvindbydelse
F:Cicilia! jeg zittrer ved
U:Til Fru Cicilia v. X.
U:1806.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde


<nonum>right>Kiøbenhavn.</right></nonum>

     Cicilia! jeg zittrer ved
Den gyselige Muelighed,
At een af de kostbare Dage,
Jeg har i denne Bye tilbage,
Skal gaae mig tabt i Kiedsomhed
For mig og dig og Evigheden,
For Venskab og for Poesie,
For Himlen paa vor Jord herneden,
Og for hver Fryd, som er deri.

     O kunde du det ikke mage,
Jeg og i Dag en Smule nød
Af Guders Viin og Engles Brød,
Ved, nær din Arm og nær dit Skiød,
Til Middag end engang at smage
Den Glæde, som i Gaar jeg nød
Og stedse kalde skal tilbage
Med saligt Smil i Liv og Død?
Vil du ei skrive mig et Ord,
Et venligt Ord, som mig indbyder
Til det venskabelige Bord,
Hvor i hver Ret du Moly gyder,
Saa Sorgen over Syd og Nord
Og hele vores usle Jord
I sød veemodig Lyst bortflyder?
O tag i Hast en lille Pen,
Og sæt dig ved Claveret hen,
Og skriv mig paa et lille Blad,
Imens din Fylla laver Mad:
,,O kom i Dag, min Baggesen,
Og deel med din Veninde den!''
Jeg ellers, skiøndt jeg nødig vilde,
Maa spise just et andetsteds,
Hvor jeg er buden til et Gilde;
Og hvor, ei nær saa vel tilfreds,
Jeg vil fortæres af min Kummer,
Hvis jeg ei falder først i Slummer,
Og vaagner op, i Hovdet ør,
I Hiertet tom, og maaskee ganske
Forqvaklet af det tydske Franske,
Faaer Krampe, Sting, og Slag, og døer.




I:baggesen2002062310
T:Væddeløbet i det Lave
U:Til Digteren Øhlenschlæger i Paris.
U:,,Tel brille au second rang, qui s'éclipse au premier'' - 
U:Det gielder omvendt tidt, naar den, som græder, leer.
F:Tak for den Tilskrivt, som din Skiærts
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde


<nonum>right>Marly.</right></nonum>

     Tak for den Tilskrivt, som din Skiærts
I respektive Svar paa Vers
Har alt for kiærlig lempet efter
Min Aands og Fatnings ringe Kræfter,
Nedladende sig til en Stiil,
Der egentlig kun mig er egen,
Og som din Muse, halv forlegen,
Har vist ledsaget med et Smil,
Om ikke med lidt huuslig Skiænden,
Fordi du hendes Høihed tvang,
Trods lange Slæb og tunge Krone
Samt høie Hæle under Sko'ne,
Midt i sin stadselige Gang
Til en Slags Gadetøiterenden
Med een af disse Duller smaa,
Der løber om, med Tøfler paa,
Og ofte blot paa Hosesokker,
Tyndklædte, let til Fods, som Pokker,
Og stiæle Pølser eller Taft
I Poesiens Vimmelskaft - 
Jeg meener, som du vel kan tænke,
Min Dulle, salig Wessels Enke.

     Tak, Herre Ven! des meere Tak,
Da, for sin Majestæt en smule
Ved denne Leilighed at skiule,
Din ellers kongelige Snak
Omsvøbte sig en hullet Kappe
Istedenfor en simpel Frak,
Hvis Ærmer var den lidt for knappe;
Og, for at blive min saa lig
Som mueligt, næsten alt for kurrig,
Alt for pudseerlig, alt for snurrig
Riimkarrikatureerte sig!
Tak siger jeg, Tak siger dig
Med mig den lille Skiemt-Canaille,
Der sidder med sin smækkre Taille,
Skiøndt Enke, dog som nylig fød,
Saa kiælen, væver, hvid og rød,
Her paa mit muntre Lunes Skiød
I Kield'ren, hvor jeg boer hos hende,
Ved Musevimmelskaftets Ende - 
Tak siger jeg med min Pernille
For Æren af det Gienbesøg,
Din Muse giort os har i Spøg - 
Tak, mange tusind Tak, Broerlille!
Tak for det slemme Bryderie,
Dig vist har voldt, saa lavt at rime
Paa vor Maneer halvanden Time,
I halv frotroligt Maskepie
Med vore Dukker, vore Løier,
Og alt det Snurrepiberie,
Som Smaafolk kun og Børn fornøier,
Og som, til Nød, vel neppe døier
Jert eget Tempels Gallerie - 
Tak, for saa dybt I vilde stige
Herned til os og vore Lige,
For, uden mindste fornemt Knurr,
I næsten under Rimets Mudder,
Saa got som i prosaisk Dynd,
Med meer end den mig egne Fynd - 
Paa bare Been at løbe Surr - 
Og boltre jer i bare Sludder.

     Naar jeg betænker ret den Top,
Hvorpaa du sidder dog gemeenlig,
Høit over mig, og næsten eenlig,
Da saare faa til den steg' op,
Begriber jeg det næsten ikke,
Hvorlunde du, paa langs og tvers,
I næsten underjordske Vers,
Min komiske Begeistrings-Hikke
Har kunnet, blot ei trumfe mod,
Men virkeligen, Fod for Fod,
Og Riim paa Riim, endogsaa stikke.
Tillad, min Adam, mig at troe,
Du meere græd derved end loe;
Og at du ikke fik for intet
Spøgflesket i dit Sprog saa tintet - 
At det var ikke lutter Sviin,
Hvis inden Skiemtbillardets Borde
Du Stød i Stød bestandig giorde
Min Karambol og Karolin!
Tilgiv mig, hvis af Kunst jeg mærker
I dit naive Svar et Spor,
Og at jeg det blandt dine Værker
Netop det mindst naive troer.
At giøre din Fru Melpomene
Paa Riimbrevmusens lave Scene,
For, uden Tvang at løbe rap
Med min Smækfilliken om Kap,
Trods hendes Gyldenstykkes Trøie
Og Sølvmoers Skiørt - saa reent til Sløye,
Saa fuldelig fra Taa til Tip
Til overgiven Spirrevip,
Har sikkert kostet dig lidt Møie.
Og det er ei at undre paa - 
Du vil din Nød bestandig faae,
Naar ikke blot du med de store
Spilopper røre vil og more
Men ogsaa kildre med de smaa.

     Thi - jeg vil tiene dig, min Broder - 
Man være kan et stort Genie
Med alle Nykker, alle Noder
I Tiecks og alskens Poesie:
En sand Original-Copie
Af Göthe, Fanden og hans Moder - 
Og sove sig til Dreier i 
Naturens plastisk-drastisk-drægtige
Og pittoresk-groteske, prægtige,
Naive Pottemagerie
(Hvis Skiørhed sig kun sielden blotter
I Fastelavnske Mandags-Potter) - 
Man sove kan hos alle ni
Nat ud og ind, og blive Fader
Til ni Kuld Qvæder og Ballader,
Og til den hele Skue-Slægt,
Fra Ridderen af Elephanten,
Med Alexandernavn i Kanten,
Til Spillets komiske Klør-Knægt - 
Ja - jeg vil tiene dig, monfrère! - 
Man af Naturen fød kan være
Til Guds og Fandens Tidsfordriv,
Og være klædt, paa alle Moder,
I Gadeviiser og i Oder,
Før Fødslen selv, i Moders Liv - 
(Hvis min korsøerske Jordemoder
Har ikke smigret mig med Snak,
Jeg selv endog har havt den Ære
I en slags Skiorte født at være,
Der lignte baade Kiol og Frak)
Ja - jeg vil dig end meere lade - 
Man digte kan en Iliade
Trods den almægtige Homers
(Hvis Almagt var dog vel som fleers),
Man kan endog maaskee det tvinge,
Med dybe Fiær af et Par Læs
Betydningsfulde Mortensgiæs,
Sig tragisk op at kunne svinge
Høit over en Euripides
Og Æschylos i Dramurgien,
Og alregiere panisk i 'en
(Tak skee ny tydske Pansophien)
Som en fuldendt Pansophokles - 
Ja - hvis, som sagt, kun rigtig rykkes
Bemeldte Fiærevingers Skud
Af Alnaturens Vildgaas ud,
Og Aabningen af Aaren lykkes,
Hvormed sig kiækt forskrev fra Gud
Den salig' Doctor Faust til Fanden - 
Man uden mindste Hovedbrud
Kan gaae saa drastisk fra Forstanden,
At alt det Smør, der giøres i
Naturens Melkeveies Kierne
(Saa kalder jeg en Digters Hierne);
Blir lutter ævret Smør-Genie:
Puur, pære, plastisk Phantasie - 
Man siden kan med denne smøre
Nye Verdner sammen, af og til,
Trods dem i Shakspears Tryllespil,
Og Konger, Kæmper, om man vil,
Og alskens Kalibaner giøre
Deri, hvem veed? - og dog, Broerlil,
Og dog - just ikke løbe til,
At giøre Riimbrev-Arieller,
Smaabitte Luneglutter, eller
Jens Baggesenske Bagateller,
I lette Vers, saa snart man vil.

     Saa (for af Biblen at fremføre
Beviis, hvor sært den Tanke kan
Selv Tusindkunstnere forføre:
At hvad i Grovt man nemt kan giøre,
Gaaer i det Fine let og an) - 
Saa blev for Israels Befrier
Ægyptens Troldmænds Koglerier,
Der stak, og giorde næsten Beet
Den jødiske Landplagemager
I hiemmegiorte Landeplager
Af næsten engelsk Bonitet,
Til Skamme netop i det Lille - 
Og de, der tappert slog Spadille
Til hver hans Trumf-Kalamitet,
Og eftergiorde hans Spektakler,
I store tragiske Mirakler
Af alskens Mord og Vold og Gruus - 
Imens der laae et Fandens Huus - 
Blev (siger Skriften) reent til Stakler,
Og hver stod, flad og flau, konfus,
Da det med eet blev ganske stille,
Og Jøden dem faldt paa at drille
Med Eftergiøren af hans Luus. - 

     Saaledes - for paa mit Eksempel
At sætte Hedenskabets Stempel
(Hvis Biblens er dig ikke nok,
Der af deslige har en Skok);
Saaledes Jupiter, der giorde,
Som Overgud, alt hvad han torde - 
Og torde, hvad han vilde - thi
Hans Guddom var et, trods Herr Schlegels,
Herr Tiecks, Herr Werners og Herr Hegels,
Aldeles ugeneert Genie - 
Der brød sig lidt kun om Kabalen
Af Christendommen og Moralen - 
Og trodsede den gode Smag
(Den i det mindste som er Moden
Blandt sædelige Folk paa Kloden)
I mangen Yttring for og bag - 
Som derfor og blev Stamme-Peter
Til alskens Bestialiteter
I Verdens store Jupitrik,
Ved det de øvrige Planeter
En Hoben Genialiteter
Med hans Genie paa Halsen fik - 
Selv denne Jupiter, den første
Blandt alle Göther, og den største,
Der hver en Kiæmpe-Viv og -Brud,
Snart med, snart mod Naturens Orden,
Besov i Himlen og paa Jorden - 
Som Svane snart, og snart som Stud - 
Men altid herlig som en Gud - 
Der, uden allermindste Hinder,
Og uden at det kosted ham
En Skillings Udgivt, giorde tam
Den hele Vildpark af Gudinder,
Faldt reent igiennem, som vi see,
I Skikkelsen af Sommer-Snee
Fra gyldne Skyer - maatte dale,
Sin høie Majestæt til Spee,
Lig en i Taarer opløst Svale,
Der drypper ned i dybe Dale 
Med optøet Næb og smeltet Hale
(For ei om Vingerne at tale)
Og, barende sig for at lee,
Han maatte grædende betale
For et Par lumpne Kys, maaskee,
Af Sperevippen Danaë. - 

     Saa (for Exempler og at tage,
Til Overflod fra vore Dage)
Saa den forfærdelige Fyr,
Tarantelen mellem Bierne - 
En Hval imellem Sild, en Tyr
Blandt Tudser, kort, blandt tamme Dyr
En Tiger - der nu holder Styr
Paa Verden her i Tuillerierne
Med - troer jeg - med sit blotte Navn,
Hvis Nabo-Løve-Brøl henrulder
Om Jorden i et rædsomt Bulder
Fra Qvang-tong-fu til Christianshavn - 
Der giøre kan alt, hvad han vil
(Trods Sydens Tell, og Nordens Till,
Og Østens Povl, og Vestens Peder,
Der staae, med Gaben, og see til)
Og netop vil Umueligheder - 
Der med et Gaasefiædersving
Kan giøre modens Potentater,
Præfekter, Paver og Prælater
Af ingen Ting, som ingen Ting - 
Der, efter næsten alt paa Jorden,
Hvad der var hidtil noget ved,
Med forrige Naturens Orden
Tilgavns at have revet ned,
Er i Begreb med at faae færdig 
For alle Dyr et sikkert Buur,
Og, inden sammes tykke Muur,
En ganske splinterny Natur,
Ham selv og dem aldeles værdig - 
Han staaer der nu - Fru Fine fandt,
Og Frøken Fis, og mange fleere,
Som jeg vil ei kompromettere,
At, hvad jeg siger her, er sandt: - 
Han staaer (trods Evnen til at abe
Selv Fanden efter i at skabe)
Med al sin Almagt der en kiøn,
Hvor det kun gielder om at mage,
Hvad end dog kan i vore Dage
Selv mangen Anonym, i Løn:
Og mægter ei, trods Smiger-Oden,
Der ligner ham med Antipoden
Af det passive Hverkenkiøn -
Trods Fruens og hans egen Bøn - 
Med al sin Ragen om og Roden
I al sin Magt, med hele Kloden
I Snavset under Støvlefoden - 
At færdig faae paa gamle Moden
En lille Tøddel af en - Søn.

     Saa (for ei længer mig at rende
Stakaandet efter Prøver fleer
Paa, hvad du allerede seer - 
Og Brevet paa en god Maneer
Med en moralsk Sentents at ende)
Saa tidt den største Spillemand,
Der med Fiolen fører an,
Kun slet paa Hyrdepiben fløiter;
Den, som i Luften dandse kan,
Og løbe paa en Afgrunds Rand,
Kan derfor just ei gaae paa Skøiter.
Selv den, der Hoffets fine Smag
Med Held polerer Dag for Dag,
Og hele Nationens høvler,
Var neppe ret i Stand, som saa
(Kom det alvorlig an derpaa)
Tilgavns at børste dine Støvler.

     Jeg derfor giver dig, min Broer!
Det Raad, jeg gav dig alt i Fior:
Bliv stor - bliv ved at være stor,
Hvor Melpomenes Lamper tindre;
Men, alt for nær ved Jorden, gys
For hendes Søsters Gøgle-Lys - 
Og vov dig sielden til det Mindre.





I:baggesen2002062311
T:Vor Frues Fald
U:Anden Efterretning om Kiøbenhavns Bombardering.
U:Til Digteren Øhlenschlæger i Paris.
U:1807.
F:Da jeg mig ei befinder vel
N:Fodnoterne er Baggesens egne.
N:Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.
Q:korrektur1,kilde



<nonum>right>Marly.</right></nonum>

     Da jeg mig ei befinder vel
Paa Hulbyveien ned til Hel,
Og denne Vei gaaer ei forbi
Dit høie himmelske Logis,
Saa falder jeg forsigtig paa,
Et Brev til dig at lade gaae,
Der, fuldt af Kummer og af Spøg,
Af sødt og suurt, og, overalt,
Af sort og hvidt, og klogt og galt,
Kan i dit franske Lidskialfs Røg,
Imens du trækker Buxer paa,
I Riim erstatte dig, som saa,
Min hostende Persons Besøg.

     Jeg længes nemlig inderlig,
Trods min utaalelige Snue,
Der slukker hver en anden Lue,
Min Broder Bragur, efter dig;
Og, trods den Virak, dig omhyller,
Og som man, for at holde ud
Som du, maa være halv en Gud,
Den Tanke stedse mig fortryller
Deroppe, hvor du boer, at staae;
Og høre dig Guds Ord at læse - 
Taalmodig i Kaminen hvæse,
For Askens Kul i Brand at blæse - 
Og see dig Vindvet op at slaae,
For lidt af Røgen ud at faae - 
Og giøre Vers med hver en Finger,
Der af sig selv som Memnons klinger - 
Og som en fuld Matros at gaae - 
Og see, som Thomas, Folk paa Skraa - 
Og gnide dig i Haanden saa
Som Manden med sin Nævetaa - 
Imens du, trods det alt, behændig
Og ubegribelig anstændig
Faaer dine lange Buxer paa.

     Men her jeg Stakkel ligge maa
(Mærk vel, min Ven, jeg ikke praler,
Naar jeg om Helhiemveien taler;
Skiøndt Metrum er min ømme Byld,
Jeg døer dog ei for Metrums Skyld;
Og skiøndt til Riim jeg ofte trænger,
For Rimets Skyld jeg ei mig hænger) - 
Jeg ligger virkelig paa Straa;
Og Døden kommer tidt som saa,
Særdeles til en Mand som mig,
Der elsker Fred og hader Krig.
Imidlertid, indtil den kommer
Og ud af Tidens Vintres Slud
Mig bringer til en evig Sommer,
Vil jeg med Blæk og Pen, næst Gud,
See til at holde Livet ud.

     Hvad jeg dig nu maa skrive først,
For efter Nyt fra mig og mine
(Som egentligen ere dine)
At slukke broderlig din Tørst,
Er, at jeg nys har faaet et Brev
(Et Svar paa tvende, som det lader)
Alt fra din hiertens kiære Fader, 
Foruden det fra gamle Paars,
Som jeg skrev af i Overgaars,
Og hvorom Malthe Bruun dig alt
Formodentligen har fortalt.
Da Brevet selv mig er for kiært
Til at betroe det Postens Hænder,
Der ikke sielden finder værdt
At slænge bort, hvad Nyt jeg sender,
Afskriver jeg en Rim-Kopie
Af hvad som helst der staaer deri,
Mig givende med Fryd den Møie,
Hvad Faeren høvled uden Fiil,
At glatte lidt i bunden Stiil,
For Sønnen doppelt at fornøie.
Saa lyder Brevet, kiære Ven:


<nonum>right>den 31te October.</right></nonum>
                     

     ,,Min gode Søn, Jens Baggesen!
,,Hav Tak for dine tvende Breve,
,,Saa fulde af din Sønlighed,
,,Og hiertelig Empfindtlighed!
,,Men sig, for Diævlen, hvi du mig
,,Har kunnet troe forkiølt mod dig,
,,Fordi de to, formodentlig,
,,Som jeg har skrevet, tabte bleve?
,,O! gid du maatte dette faae,
,,O læse det, og mig forstaae - 
,,Naar jeg dig siger, at skiøndt de,
,,Man kalder Engellændere,
,,Som Diævellænd're burde hedde,
,,Har søgt os Helved ret at hede,
,,Har Gud os naadig dog bevart,
,,Og os og alle dine spart - <footnote>Paa to tre af min Familie, mine nys udkomne Samtlige Værker, og endeel utrykte Manuscripter nær.</footnote>
,,Men stakkels Siælland, kiære Ven!
,,Og Kiøbenhavn! o Baggesen!
,,O Baggesen! dit Fødeland
,,Har meget lidt ved denne Brand,
,,Ved Snig og Mord og Røverie
,,Og alleslags Mordbrænderie.

     ,,Jeg vil fortælle kortelig,
,,Hvorledes det er gaaet mig.

     ,,Den sidste syttende August -
,,(Halv Elleve slog Klokken just)
,,Traf ind hos mig, sat først paa Land
,,Den femtende ved Vebeks Strand:
,,Tre Generaler, tredssindstyve
,,Captainer, og, for ei at lyve,
,,Tillige fire tusind Mand,
,,Som alle jeg, om ikke fleere,
,,Hos mig strax maatte indlogere.
,,Min Datter gaaet var sin Vei
,,Til Byen Dagen før med Manden;
,,Jeg var alleene med Forstanden,
,,Jeg har, og den forlod mig ei.
,,Skiøndt hver en Stang og hver en Mast,
,,Der ikke bugnede som Siv,
,,Rundt omkring Søndermarken brast,
,,Min Aandsnærværelse stod stiv;
,,Min Eeg lod ikke Modet falde.
,,Vel blev jeg syg, og Maden Galde;
,,Men et behørigt Vomitiv
,,Dog reddede mig snart mit Liv;
,,Jeg reiste mig, og stod ei seen
,,Igien paa mine gamle Been.

     ,,Nu saae jeg - Synet end mig svier - 
,,Forfærdige sex Batterier,
,,Fremkiøre svært Artillerie,
,,Med Morterer syv Gange ti;
,,Opstilt ti Gange syv Kanoner,
,,Med Kugler og Raketter i,
,,Og meget andet Diævlerie;
,,Og hørte Krigens Torden-Toner,
,,Og fæle Skrig af Mænd og Koner;
,,Og tænkte, da vor Frue drat,
,,Ulykkelige Bye, god Nat!
,,Mens Diævellænderpøblens Skraal
,,Skreg Bravo til det store Baal - 
,,Og - det er rigtig nok og sandt - 
,,Paa mangen Diævelengels Kiæver
,,Ved dette Syn, som end mig svæver
,,For Øiet, mangen Taare randt.
,,Tænk dig, hvorledes jeg var stemt!
,,Der stod jeg, inderlig beklemt,
,,Paa Bakken, hvor der var lidt sikkert,
,,Og sigted med min lille Kikkert - 
,,Gik ind, gik ud igien, og bad,
,,Og græd, og spiste mig lidt Mad - 
,,Og frygtede jeg veed ei hvad
,,For dem derinde, skialv, og grued,
,,Imens i Flammer Byen lued.

     ,,Saa Dage, Nætter, tre jeg stod
,,I denne skrækkelige Pine,
,,Og hørte Brandraketter hvine,
,,Mens Fanden og hans Engle loe;
,,Men Gud i Himlen var mig god,
,,Og smiilte ned til mig og mine:
,,Grosserer Hansen tog i Favn
,,De kiære Børn i Kiøbenhavn,
,,Og reddede dem deres Boe - 
,,Hvis Pæl var blevet reent forskudt
,,Af det fordømmelige Krudt;
,,Thi knap var ud af Huset Fruen,
,,Før Bomben sprang i Dagligstuen
,,Der sprang en anden ligedan
,,I Stuen hos din stakkels Broder,
,,Der traf hans gamle Svigermoder
,,Og hendes Datter - skiøndt du kan
,,Ei noksom dog vor Herre takke,
,,Der sparte din August - der fik
,,I samme Rædselsøieblik
,,Et lille Stød kun i sin Nakke.
,,Nu slaae de dem igien til Roe
,,I samme Stue begge to - 
,,Jeg mener Svogeren og Manden,
,,Som skiftes trolig med hinanden
,,At vaage over Fruens Liv,
,,Studeringer og Tidsfordriv.
,,Hun ellers selv er ganske vel,
,,Kiøn stille rolig i sin Siæl,
,,Og trøster sig i allenstunde
,,Med christelige Troens Grunde.
,,Gierløv og Riis og andre fleer
,,Er med i Holsteen. Nu ei meer
,,For denne Gang! - Din Søn og Broder
,,Er begge friske; men din Moder
,,Veed ingen af os noget om,
,,Fra den Tid hun tilbagekom
,,Til dit Korsøer. Af dine Breve
,,Vi see, du bliver ved at leve
,,Der, hvor du er. Min Adam sig,
,,At han dog skriver snart til mig!
,,Sig ham, at Hegers leve vel,
,,Og at for nogle Dage siden
,,Jeg var hos Kiæresten; men Tiden
,,Os bliver lang; hvis ei en liden
,,Epistel snart os lindrer Qviden,
,,Vi længes begge reent ihiel.
,,Skiøndt brændt er hendes Faders Bolig,
,,Facade, Port, og Tag, og Gavl,
,,Med Nørregade Top og Tavl,
,,Er dog den Gamle ganske rolig.
,,Men ellers reiser sig hvert Haar
,,For Priserne paa alt i Aar:
,,Tænk! man en Fierding Smør betaler
,,Til Nød med to og tyve Daler;
,,For en Favn Brænde gier man dem
,,Paa Pladsen trende Gange fem;
,,Paa alt, hvad andet man har nødigt,
,,Er Torveprisen forholdsviis
,,Til den for Smør angivne Priis - 
,,At sige meer var overflødigt.
,,Gud veed, naar det skal Ende faae,
,,Og hvor det vil os siden gaae? - 
,,Jeg haaber, at du ei aflader
,,At tænke paa
                  Din kiære Fader.''

     Der har du Brevet Ord for Ord,
Som her det ligger paa mit Bord.
Jeg har ei brugt den mindste Liim,
Endsige Fyldekalk og Kit
(Som jeg dog selv har nødig tidt)
For net at hefte det i Riim - 
Og med æsthetisk Fryd og Gammen
Faae Tankernes Philosophie
Og det historiske deri
Til ordentlig at hænge sammen - 
Naar jeg undtager Ordet ,,Baal'',
Som jeg har valgt til Riim paa Skraal,
Og et Par Tordentoner, som, 
Gud veed hvordan, paa tværs mig kom,
Uagtet intet Hexameter
Fremkaldte dem - og hvilke dig
Forraade ville sikkerlig
Den gamle lyriske Trompeter.
Det gik i Vers, som det var smurt,
Foruden Tilsats reent og puurt,
Og gleed deri som Fod i Hose - 
Saa levende, saa billedrig,
Saa metrisk, og saa rimelig,
Saa begge sine Sønners lig
Er vores gamle Faders Prose.

     Jeg bliver ved at rime væk,
Min Adam! til din store Skræk.
Nu, jeg har tømt til sidste Glose
Min sidste kiøbenhavnske Pose,
Jeg aabne vil en anden Sæk - 
Jeg mener den med Spørgsmaal i - 
Hvorledes lever du for Resten?
I Trækvind, Røg, og Poesie -
I Fingerharpens Harmonie - 
Og al Slags anden Melodie - 
Det veed jeg alt saa godt som Præsten;
Men sig mig: hvem er nu din Præst?
Med andre Ord: hvem veed det best?
Hvo seer og hører dig især?
Hvem er, mens jeg er fiern, dig nær?
Hvo kommer oftest paa dit Kammer,
Og glemmer der, som sprungen op
Paa Musebiergets Æthertop,
Al Jordens lave usle Jammer?
Er det den stærke jydske Mand,
Der læser Græsk med en Forstand,
Og spiller Mozart med en Ynde,
Der kunde faae mig til at synde?<footnote>Doctor Brønsted.</footnote>
Er det den jydske Gut fra Nord,
Der lærer Verdens Hovedstad
At kiende noget af vor Jord
I Dagens keiserlige Blad,
Og som, hvad Institutet sveder
I Bøger for, og efterleder,
Fra Barnsbeen af veed udenad - 
Ja meer maaskee (hvis ham ei bunden
Var Pennen her saavelsom Munden),
End Institutet vide gad?<footnote>Malthe Conrad Bruun.</footnote>
Er det den tydske Tusindspiller,
Som, naar han slukket har vor Tørst
Med Glas paa Glas af Porter først,
Saa Tørsten efter Talma stiller,
Og Sulten efter Ifflands Spil,
Og Længslen efter - hvad man vil?<footnote>Doctor Koreff.</footnote>
Hvad? eller er det Melpomene,
Som allermeest besøger dig - 
Det er at sige tydelig:
Min Adam! er du oftest eene?

     Jeg saadant gierne vide gad,
Langt heller, end hvad alt om Norden,
Om Syden, og om hele Jorden
Der staaer i Dagens Keiserblad.
For Maans og vilde være Mad,
Ifald du vilde kiærlig yde
Mig noget af dit Saltmadsfad
Og af din Muses fede Gryde,
Var det endogsaa nok saa lidt;
Thi her, midt i det nye Franske,
Forøges til det gamle Danske
Bestandig meer min Appetit.
Og vilde det mig meget fryde,
Hvis I har siden faaet Brev
(Du nemlig, og den græske Jyde),
At høre hvad man Eder skrev - 
Og hvad min gamle Ven og Fader,
Som hver Mand elsker, ingen hader,
I hvem hver udenlandsk Gesandt,
Fra Syd til Nord, sit Mønster fandt,
Der, skiøndt han undertiden vrøvler
En Smule paa de Gamles Viis,
Hos mig staaer hiertehøit i Priis
(Som Levemaadens ægte Høvler,
Og Danmarks Mægler i Paris),
Veed om vor kiære Hiemstavns Iis - <footnote>Geheimeraad Dreyer.</footnote>
Og hvad vor Ven med Syvmiilsstøvler,
Den vakre spanske Cavalleer,
Der gaaer til Kiel, hen og tilbage,
Gemeenligen i otte Dage - 
Og altsaa vel igien er her - 
Fortæller om vor Krig paa Landet,
I Luften, Ilden, og paa Vandet,
Som han har seet, og andet meer,
Derhiemme, mens han reed Coureer.<footnote>Legationssekretair Guillanmo.</footnote>
Og gad jeg saare gierne vidst,
Hvad Manden med de to Portrætter,
Hvori ei Fanden selv mig giætter,
Ei blot som min Persons Kopiist,
Men som din Aladdins Forlægger<footnote>Boghandler Brockhaus i Amsterdam.</footnote>
I Brevet sit tilskrev dig sidst -
Om han, som Hedning eller Christ,
Dig bander eller kiæledægger?
Og om bilægges kan jer Tvist?

     Da jeg,  som sagt, er lagt paa Straa,
Og der kan megen Tid forgaae,
Før jeg mit Opholdssted forandrer,
Ifald jeg ikke heden vandrer - 
Som virkelig kan hændes let,
Hvis ellers Stilkens grønne Skiørhed
Og Sommerpærens gule Mørhed
Paa Straaet her jeg kiender ret - 
Saa, for mig dog lidt Fryd at give,
Mens jeg til Nød er end i Live,
Bønfalder jeg dig om at skrive
Min Svaghed en Epistel til,
Saasnart du kan, saasnart du gider,
Om ikke just paa nitten Sider,
Saa dog paa to til tre, Broerlil!
Jeg haaber, det ,,Broerlil'' vil røre
Dit Hierte til min Bøn at høre.
Skriv mig, om hvad jeg skrev dig til:
Om Brønsteds og om Koreffs Spil,
Om din Kamin, og om hvad meere
Du veed mig kan interessere -
Skriv mig især om hvad du vil!
Men gaaer endnu tolv fiorten Dage,
Før jeg besøger dig igien,
Saa, hvis du ellers er min Ven,
See til, herud til os at age - 
Jeg ellers længes reent ihiel.
Nu Gud befalt! god Nat! sov vel!





<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="andre" author="baggesen" status="incomplete" type="poetry">
<workhead>
   <title>Andre digte</title>
   <year>?</year>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<poem id="baggesen2002041301">
<head>
   <title>Cithersang</title>
   <subtitle>
      <line>Til mine Landsmænd i Paris ved vor</line>
      <line>Sammenkomst hos en Landsmand</line>
      <line>1798</line>
   </subtitle>
   <toctitle>Cithersang</toctitle>
   <indextitle>Cithersang</indextitle>
   <firstline>Midt i Paris og dens buldrende Glæder</firstline>
   <notes>
      <note>Kilde er Jens Baggesen: <i>Udvalgte Værker</i>, fra serien <i>Litteraturens Mesterværker</i>, Kunstforlaget ,,Danmark'', Kbh. 1914. Digtet tryktes første gang i Rahbeks <i>Charis</i> (1799).</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Midt i Paris og dens buldrende Glæder,
Midt i dens Hvirvel af sværmende Lyst,
      Savnte mit Bryst
      Dannemarks Lyst,
Savnte jeg Frugten af nordiske Sæder,
      Venskab og Dyd
      Og den høiere Fryd.

Hiernen beruses og Hiertet bedøves
Alt løber løbsk paa Forlystelsens Vei,
      Venner, men nei!
      Fryd er der ei.
Flygtige Glæder vil stiæles, og røves,
      Virkelig Fryd
      Dog kun kiøbes ved Dyd.

Landsmænd, I følte som jeg og bevarte
Fædrelandsk Samfund og Huusligheds Baand,
      Dannemarks Aand
      Bandt Eders Baand.
Her fandt jeg Glæder, som aldrig udarte,
      Tænksomheds Dyd
      Og den høiere Fryd.

Herthas, og Dovres, og Eiderens Sønner,
Hævder bestandig Codaniens Viis!
      Midt i Paris
      Holder i Priis
Stedse den nordiske Dyd, som forskiønner
      Musernes Frugt
      Med Chariternes Tugt.

Sædelig Friehed og Fædrelands Minde
Udmærke stedse nærværende Lag!
      Broderlig Mag
      Skiærme dets Sag!
Fredens i Danmark tilbedte Gudinde
      Signe dets Iid,
      Og belønne dets Fliid!

Tænksomhed, Venskab, og ædlere Glæder
Herske der hiemme bestandig som her!
      Og, som i Nord,
      Her ved vort Bord
Lyde til Dannemarks Styreres Hæder
      Midt i Paris
      Vor Lyksaligheds Priis!
</body>
</poem>

<poem id="baggesen2002041302">
<head>
   <title>Citherspilleren</title>
   <subtitle>
      <line>Vise</line>
      <line>1798</line>
   </subtitle>
   <toctitle>Citherspilleren</toctitle>
   <indextitle>Citherspilleren</indextitle>
   <firstline>Jeg vandrer fra Bye og til Bye</firstline>
   <notes>
      <note>Kilde er Jens Baggesen: <i>Udvalgte Værker</i>, fra serien <i>Litteraturens Mesterværker</i>, Kunstforlaget ,,Danmark'', Kbh. 1914. Digtet tryktes første gang i <i>Skandinavisk Museum</i> (1800).</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
   Jeg vandrer fra Bye og til Bye
Paa min Fod, jeg savner ei Vinger;
Med munter Sang i høien Skye
Jeg vandrer fra Bye og til Bye.
Og knap seer man Morgenen grye,
Før til Sang alt Citheren klinger;
Og Koner og Børn om mig tye,
Og de Piger saa tæt mig omringer.

   Og Venskab og Elskov og Sang
Er de Maal, hvorefter jeg tragter;
Mit Hiertes Lyst, min Cithers Klang
Er Venskab og Elskov og Sang.
Og falder da Tiden mig for lang,
Naar jeg seer paa Menneskens Fagter,
Med Venskab og Elskov og Sang
Jeg da dem og Alverden foragter.

   Og Kummer ei kommer mig nær,
For min Sang den hurtigen viger;
Den Mand, hver Viv og Møe har kiær
Ham kommer ei Kummeren nær.
Thi Glæden er der, hvor jeg er,
I min Kreds staae smilende Piger;
Den Sanger, som de have kiær,
Han er tryg som i Himmelens Riger.

   Jeg synger fornøiet og fri
Om de Ting, som Livet forsøde,
Om Elskovs Himmels Tryllerie,
Om Venskab og om Harmonie;
Og naar min Sangs Melodie
Faaer et Bryst af Snee til at gløde,
Saa smelter mit Hierte deri,
Og med Lyst i dets Smelten jeg døde.

   Ak! ei for al Jorderigs Prang,
For hver Skat, ei selv for en Throne,
Bortgav jeg dig, min ringe Sang,
Mit Hiertes og Citherens Klang!
Thi hvad er vel Fyrsternes Prang
Mod din Glands, du Musernes Krone?
Mod Kys for hver smeltende Sang?
Og mod Smil for hver smeltende Tone?

   Saa seer man med vanlige Gang
Af en Kreds i en anden mig ile;
Mig ingen Vei kan falde lang
Med Venskab og Elskov og Sang.
Og standser omsider engang
Mine Fied, og jeg segner til Hvile -
Skal Venskab og Elskov og Sang
Om min Grav giennem Taarer end smile.
</body>
</poem>

<poem id="baggesen2002041303">
<head>
   <title>Den rette Biskop</title>
   <subtitle>
      <line>Episkopal-Viise</line>
      <line>1792</line>
   </subtitle>
   <toctitle>Den rette Biskop</toctitle>
   <indextitle>Den rette Biskop</indextitle>
   <firstline>At ingen Tid og intet Land</firstline>
   <notes>
      <note>Kilde er Jens Baggesen: <i>Udvalgte Værker</i>, fra serien <i>Litteraturens Mesterværker</i>, Kunstforlaget ,,Danmark'', Kbh. 1914.</note>
      <note type="credits">Bidrag fra Svend Olav Andersen.</note>
      <!-- Voss' <i>Musenalmanach</i> (1797) - <i>Iris og Hebe</i> (1997) <i>Selskabs-Sang nr. 9</i> (1798) - Rahbeks <i>Danske tilskuer</i> (1799). -->
   </notes>
   <quality>korrektur1,kilde</quality>
</head>
<body>
At ingen Tid og intet Land
   Kan Geistlighed undvære,
Historien tilfulde kan
   Os lære;
Men uden Bisp er Geistlighed
Slet ingen Ting, som hver Mand veed.

                 KOR
Nei! uden Bisp er Geistlighed
Slet ingen Ting, det hver Mand veed.


Man har nu ledt sig blind og ør
   Tretusend Aar og flere,
Om Bisp der var, som Biskop bør
   At være;
Omsonst! man hidtil ingen fandt,
Og Geistlighed var lutter Tant.

                 KOR
Som sagt, man hidtil ingen fandt,
Og Geistligheden blev til Tant.


De gode Franske saae ret got,
   At der var Fias i Grunden,
Og at man havde Troen blot
   I Munden.
De sagde: væk med alt det Pak,
Hvis Geistlighed er lutter Snak!

                 KOR
Ja, væk med alt det Munkepak,
Hvis Geistlighed er lutter Snak!


Dog slænge bort det skidne Vand,
   Er ikke nok alleene,
Naar man saa strax ei have kan
   Det reene.
Det tænkte de for sildig paa,
Og derfor gaaer det nu som saa!

                  KOR
Ja, man for seent har tænkt derpaa,
Og derfor gaaer det nu som saa!


De lod de falske Bisper gaae;
   Men ak! hvad hialp dem dette?
Da de var ikke sikkre paa
   Den rette -
Ak! uden al Religion
Staaer ingen Constitution!

                 KOR
Nei, uden al Religion
Staaer ingen Constitution!


Men vores evig skal bestaae!
   Vi fundet har den rette!
Vi kunne trygge lade gaae
   De slette -
O Biskop! i dit Bispedom
Vi fandt, hvad Frankrig leder om.

                  KOR
Ja, Biskop! i dit Bispedom
Vi fandt, hvad Frankrig leder om.


Gid snart Forsamlingen maa see,
   Hvori dens Feil mon stikke!
Desværre! hidtil kiendte de
   Dig ikke -
Naar først hos den som her du staaer,
Alt efter Plan og Løfte gaaer!

                 KOR
Naar, Biskop! først du for dem staaer,
Alt uden Hinder herligt gaaer.
</body>
</poem>

<poem id="baggesen2002041305">
<head>
   <title>Knud Siællandsfar</title>
   <subtitle>
      <line>paa Landet og paa Vandet</line>
      <line>Kahyts-Vise</line>
      <line>1807</line>
      <line></line>
      <line>(Mel.: Boer jeg paa det høie Field - )</line>
   </subtitle>
   <toctitle>Knud Siællandsfar</toctitle>
   <indextitle>Knud Siællandsfar</indextitle>
   <firstline>Boer jeg paa den tamme Bred</firstline>
   <notes>
      <note>Kilde er Jens Baggesen: <i>Udvalgte Værker</i>, fra serien <i>Litteraturens Mesterværker</i>, Kunstforlaget ,,Danmark'', Kbh. 1914.</note>
      <note type="credits">Bidrag fra Svend Olav Andersen.</note>
      <!--  <i>Prøve af Ny Sange</i> (1808). -->
   </notes>
   <quality>korrektur1,kilde</quality>
</head>
<body>
Boer jeg paa den tamme Bred
I en Stad, i et Huus, i en stadselig Stue
Hvor man bad mig sidde ned
Paa en Stol, mellem Frøken og Frue -
Hvor een Jomfru kommer ind
Paa den anden, og Støvet af Fliserne feier,
Mens med Viften hun giør Vind,
Løfter Svandsen i Veiret, og neier -
         Der min Skiemt ta'r Beenklæder paa
         Der min Mund gaaer ziirlig istaae -
            Der jeg steger hvert et Ord,
         Og la'r Saften og Kraften forgaae.

Boer jeg paa det vilde Hav,
Som slet ingen Slags Ziirlighed ændser og sandser;
Hvor det tunge fandt sin Grav,
Og det lette kun seirende danser -
Hvor Naturen bryder løs,
Mens Matrosen med begede Kløer slaaer i Diske -
Hvor Forklædet er en Giøs,
Særke Seil, og kun Fiskene Fiske -
         Der min Skiemt ta'r Buxer ei paa -
         Som den er, jeg lader den gaae -
            Der jeg koger ingen Ord -
         Kammeraterne sluge dem raae.

Byder man mig en Kop Thee
Ved et Bord i en Halvkreds af halve Baroner,
Hvor man Jøder faaer at see,
Og desligeste Modens Personer, -
Hvor man blues ved en Hat -
Hvor en Kind, som er bleg, bliver rød, naar man spørger:
,,Hvordan Frøknen sov i Nat?''
Eller ,,hvorfor mon Jomfruen sørger?''
         Der tilværks forsigtig jeg gaaer -
         Fiint jeg der paa Strengen kun slaaer -
            Der jeg føler først mig for,
         Før i Texten jeg videre gaaer.

Men har jeg en lille Ruus,
Ved en Punsch, i en Kreds af de blaae Kammerater,
Hvor med Sølling jeg er Duus,
Og deslige forvovne Krabater -
Hvor Koksmaten kommer ind
Med sin Pøs, skyller Glas og Kahytgulvet feier,
Mens selv Himmelen giør Vind,
Og Fregatten i Bølgerne neier -
         Skiemtens Melk, saa sød og saa puur,
         Der ei staaer, og bliver mig suur -
            Der min Sang er uden Tvang,
         Som den kraftige vilde Natur.

Hver Sit! Skiemter jeg paa Vand,
Er i Skiemt jeg naturlig, som Fædrene vare, -
Leer jeg derimod paa Land,
Kan jeg og mig, som Sønnerne, bare.
Med Korsarer her ombord
Kan jeg lee, være lystig, og trumfe mod Fanden;
Ved et Søndagsselskabsbord
Kan jeg keede mig smukt som en anden,
         Alt sin Plads! saa alting er godt!
         Selv lidt Spøg, lidt Spas, og lidt Spot!
            Alt er ædelt, siger Knud,
         Naar man mener det ærligt og godt.
</body>
</poem>

<poem id="baggesen2002041306">
<head>
   <title>Knud Vidfadmes Svanesang</title>
   <subtitle>(Digtet i hans Skibbrud 1807)</subtitle>
   <toctitle>Knud Vidfadmes Svanesang</toctitle>
   <indextitle>Knud Vidfadmes Svanesang</indextitle>
   <firstline>Jeg synker, paa mit knuuste Vrag</firstline>
   <notes>
      <note>Kilde er Jens Baggesen: <i>Udvalgte Værker</i>, fra serien <i>Litteraturens Mesterværker</i>, Kunstforlaget ,,Danmark'', Kbh. 1914.</note>
      <note type="credits">Bidrag fra Svend Olav Andersen.</note>
      <!--  <i>Lille Søndag-Aften</i>, Nr. 1, d. 5. marts 1814. -->
   </notes>
   <quality>korrektur1,kilde</quality>
</head>
<body>
Jeg synker, paa mit knuuste Vrag,
  Med sammenfoldte Hænder,
For Jutta, Fredrik, Danmarks Flag,
  Og alle danske Frænder.

Modtag, o moderlige Hav!
  Mit Støv, og dys min Kummer
I mine Fædres gamle Grav
  Dybt i evig Slummer!

Men du, som i din Baldurs Borg
  Høit over Hertha throner
Og Lokes Fryd og Odins Sorg
  I Nordlyssuusen toner;

Som stiger ned med Lysets Klang
  Blandt Skygger af de Døde,
O, Bragur! hør min Afskeds-Sang
  I Livets Aftenrøde!

Til dig opgiver jeg min Aand,
  Til dig, som gav mig Aande,
Mens Harpen glider af min Haand
  I Hiertets sidste Vaande.

Tag huld tilbage, hvad du gav!
  Din Havn du den oplukke!
Lad ei paa Verdens vilde Hav
  Forgaae dens sidste Sukke!

O! tryk den til din høie Barm,
  Hvis og paa Jorden hildet
Af nogen dig uværdig Harm,
  Den tidt sig har forvildet!

Du veed, til Himlen stod dens Hu,
  Hvor dine Lamper tindre,
Med barnlig Lyst! du veedst det, du,
  Som skuede dens Indre!

O! tag den i din Faderfavn!
  Erkiend din Søn, du Hulde!
Vis ham Iduna! nævn hans Navn
  For Odin og for Skulde!

O! stød ham ei fra Bifrost ned,
  Fordi ham Knæet bæver,
Fordi hans Fod med matte Fied
  Sig til din Hvelving hæver!

Høit brænder dog i kiælne Bryst
  Den rene Livets Flamme,
Der skiænkte Kraft til Odins Lyst
  Hvert Skud af Bragurs Stamme.

O! lad den skinne for mit Folk,
  Naar den er slukt herneden,
Som mit miskiendte Hiertets Tolk,
  I Sang for Evigheden!

Und Gnisten, jeg af Lyset fik,
  Naar brustet er mit Øie,
At glimte ned fra Breidablik
  Som Straale fra det Høie!

Ræk, Fader! ogsaa mig en Krands! -
  Du aabner alt din Himmel!
Jeg blendes i den store Glands
  Af dine Sønners Vrimmel.

Som naar i Stuen, mørk og sort,
  Mens Barnets Higen gyser,
En Moder trækker Tæppet bort
  Og Juulens Pragt oplyser -

Du viiser mig i Mulmet brat
  Dit Tempels hele Glæde,
Din Aften, Morgen, Dag, og Nat;
  Men, Fader! intet Sæde!

Idunas Æbler gløde rundt
  Imøde mine Blikke;
Men Fader! blev mig et forundt?
  Mit Æble seer jeg ikke!

Hvorhen jeg stirrer, alt et Navn
  Jeg brænde seer derinde;
Dit Tempel alt er uden Savn,
  Og sluttet for mit Minde.

De tvende store Lys er tændt,
  Som hvert et Skin fordunkle;
Paa dit udstrakte Firmament
  I fulde Glands de funkle.

Din Evald giennem Sølverskyer
  Med Brudetrin fremiiler,
Og lysmildt, indtil Dagen gryer,
  Som Nattens Maane smiler.

Din Øhlenschläger stiger op
  Med Brudgomsskridt og Bue,
Og Dalens Skiød og Klippens Top
  Er tændt af Solens Lue.

Rundt om, naar begge skiule sig,
  Talløse Smaalys tindre -
Hvor er en Plads endnu for mig,
  Endogsaa blandt de mindre?

O! sæt mig, har du end en Stol,
  Hos ham, der sang om Gerner,
Nær mine Brødres elskte Pol,
  Imellem Freyas Stierner!

Der vil jeg smile stille ned,
  Af Mængden uopdaget,
Til skiulte Dyders Opholdssted
  Og dem, som døe paa Vraget.
</body>
</poem>

<poem id="baggesen2002041307">
<head>
   <title>Min Aftensang i Frankrig</title>
   <subtitle>
      <line>Til mine danske Veninder</line>
      <line>1807</line>
   </subtitle>
   <toctitle>Min Aftensang i Frankrig</toctitle>
   <indextitle>Min Aftensang i Frankrig</indextitle>
   <firstline>Hvo veed, hvor nær mig er min Ende?</firstline>
   <notes>
      <note>Kilde er Jens Baggesen: <i>Udvalgte Værker</i>, fra serien <i>Litteraturens Mesterværker</i>, Kunstforlaget ,,Danmark'', Kbh. 1914.</note>
      <note type="credits">Bidrag fra Svend Olav Andersen.</note>
      <!--  <i>Skuddagen</i>, 20de marts 1814. -->
   </notes>
   <quality>korrektur1,korrektur2,kilde</quality>
</head>
<body>
                             Marly.

   Hvo veed, hvor nær mig er min Ende?
Hvad jeg har skrevet, alt forgaaer!
Hvor let og snart kan altsaa hænde,
Jeg selv herfra at vandre faaer!
Hvo veed, om hvad i Dag jeg skrev,
Er ei mit allersidste Brev?

   Jeg ligger her paa fremmed Leie,
Fiern fra mit Hiertes Opholdssted;
I Kiøbenhavn er brændt mit Eie -
Maaskee mit Navn og Minde med.
Hvad her jeg har er Himmerig,
Men uden Nydelse for mig.

   Jeg har en huld og ædel Kone,
Forstandig, dydig, from og skiøn,
Værd at tilbedes paa en Throne,
Og værd at elskes huldt i Løn;
Hver Viv og Moder ufortalt,
Et Mønster for sit Køn i alt.

   Jeg har en Søn, en venlig Engel,
Rask, vittig, munter, rund, og rød,
Livsalig - paa sin spæde Stængel
Er ingen Rose meere sød,
Hver Treaars-Engel ufortalt,
Et Mønster for et Barn i alt.

   Men denne hulde Kone lider -
Og denne hulde Søn er spæd -
Og naar jeg mine Hænder vrider,
Bespændt af Angest og Fortræd,
Saa trøste begge mig paa fransk;
Og - jeg er i mit Hierte dansk.

   Og naar min indre Harpe bæver
Af Veemods underfulde Lyst -
Og naar til Sang sig Smerten hæver
Paa Andagts Vinger i mit Bryst;
Gaae begge tause deres Vei,
Thi Englene forstaae mig ei.

   Og naar mod Skiæbnens fiendske Pile
Min lille Jocus væbner mig
Med lunefulde skielmske Smile -
Naar jeg er selv en Engel lig;
Med Studsen begge paa mig see,
Og blive bange for at lee.

   Saaledes ligger jeg paa Steene,
Skiøndt fængslet her af Rosenbaand -
Saaledes er jeg evig eene,
Skiøndt med en Engel ved hver Haand -
Og i mit Himmerig paa fransk
Er jeg ulykkelig som Dansk.

   Jeg føler dybt, at mig blev givet
Et lille Tryller-Amulet -
Til ikke blot at taale Livet,
Men selv til at forskiønne det -
Jeg føler, at jeg ei blev fød
Til Glemsels Lod i Stilheds Skiød.

   Og dog det blev min Lod at tabe
Paa Jorden hver en Støvets Skat -
Selv Evnen til i Sang at skabe
En kunstig Dag i Livets Nat -
Dog nei! trods Tidens Vold og Gru,
Den er ei ganske tabt endnu.

   Thi skiøndt jeg Øiet sielden væder,
Skiøndt sielden jeg er glad i Hu,
I Sang jeg leer, i Sang jeg græder,
Som om jeg var et Barn endnu -
Uskyldighed! det skyldes dig;
Thi huld din Aand omsvæver mig -

   Din Aand, mit Fødeland! som smiler,
Trods Fienders Vold og Venners Svig,
Omlynt af Skiæbnens Tordenkiler,
En venlig Fredens Engel lig,
Og trykker med Erindrings Lyst
Hver Haabets Spire til sit Bryst! -

   Den Aand, der blid som Frelsens Moder,
Med Sværdet i den hvide Barm,
Sit Dans, og Nors, og Anguls Poder
Høit hæver i Marias Arm -
Den Aand, som hendes Ynde lig,
I Danmarks Sprog udtaler sig!

   Selv syg jeg føler, at den rører
Usynlig Harpen i mit Bryst;
Den aner, fatter, seer og hører
Min skiulte Qval og skiulte Lyst;
Den skiænker Trøst, og Taal, og Mod -
Og giør min Afskedstime god.
</body>
</poem>

<poem id="baggesen2002062311">
<head>
   <title>Vor Frues Fald</title>
   <subtitle>
      <line>Anden Efterretning om Kiøbenhavns Bombardering</line>
      <line>Til Digteren Øhlenschlæger i Paris</line>
      <line>1807</line>
   </subtitle>
   <toctitle>Vor Frues Fald</toctitle>
   <indextitle>Vor Frues Fald</indextitle>
   <firstline>Da jeg mig ei befinder vel</firstline>
   <notes>
      <note>Fodnoterne er Baggesens egne.</note>
      <note>Indtastet af Svend Andersen efter <i>Riimbreve og Poetiske Epistler af Jens Baggesen. Første Samling 1784 - 1808.</i>, Ved A. Arland, Kjøbenhavn. Forlagt af I. H. Schubothes Boghandel. Græbes Bogtrykkeri. 1891.</note>
   </notes>
   <quality>korrektur1,kilde</quality>
</head>
<body>
<nonum><right>Marly.</right></nonum>

     Da jeg mig ei befinder vel
Paa Hulbyveien ned til Hel,
Og denne Vei gaaer ei forbi
Dit høie himmelske Logis,
Saa falder jeg forsigtig paa,
Et Brev til dig at lade gaae,
Der, fuldt af Kummer og af Spøg,
Af sødt og suurt, og, overalt,
Af sort og hvidt, og klogt og galt,
Kan i dit franske Lidskialfs Røg,
Imens du trækker Buxer paa,
I Riim erstatte dig, som saa,
Min hostende Persons Besøg.

     Jeg længes nemlig inderlig,
Trods min utaalelige Snue,
Der slukker hver en anden Lue,
Min Broder Bragur, efter dig;
Og, trods den Virak, dig omhyller,
Og som man, for at holde ud
Som du, maa være halv en Gud,
Den Tanke stedse mig fortryller
Deroppe, hvor du boer, at staae;
Og høre dig Guds Ord at læse -
Taalmodig i Kaminen hvæse,
For Askens Kul i Brand at blæse -
Og see dig Vindvet op at slaae,
For lidt af Røgen ud at faae -
Og giøre Vers med hver en Finger,
Der af sig selv som Memnons klinger -
Og som en fuld Matros at gaae -
Og see, som Thomas, Folk paa Skraa -
Og gnide dig i Haanden saa
Som Manden med sin Nævetaa -
Imens du, trods det alt, behændig
Og ubegribelig anstændig
Faaer dine lange Buxer paa.

     Men her jeg Stakkel ligge maa
(Mærk vel, min Ven, jeg ikke praler,
Naar jeg om Helhiemveien taler;
Skiøndt Metrum er min ømme Byld,
Jeg døer dog ei for Metrums Skyld;
Og skiøndt til Riim jeg ofte trænger,
For Rimets Skyld jeg ei mig hænger) -
Jeg ligger virkelig paa Straa;
Og Døden kommer tidt som saa,
Særdeles til en Mand som mig,
Der elsker Fred og hader Krig.
Imidlertid, indtil den kommer
Og ud af Tidens Vintres Slud
Mig bringer til en evig Sommer,
Vil jeg med Blæk og Pen, næst Gud,
See til at holde Livet ud.

     Hvad jeg dig nu maa skrive først,
For efter Nyt fra mig og mine
(Som egentligen ere dine)
At slukke broderlig din Tørst,
Er, at jeg nys har faaet et Brev
(Et Svar paa tvende, som det lader)
Alt fra din hiertens kiære Fader,
Foruden det fra gamle Paars,
Som jeg skrev af i Overgaars,
Og hvorom Malthe Bruun dig alt
Formodentligen har fortalt.
Da Brevet selv mig er for kiært
Til at betroe det Postens Hænder,
Der ikke sielden finder værdt
At slænge bort, hvad Nyt jeg sender,
Afskriver jeg en Rim-Kopie
Af hvad som helst der staaer deri,
Mig givende med Fryd den Møie,
Hvad Faeren høvled uden Fiil,
At glatte lidt i bunden Stiil,
For Sønnen doppelt at fornøie.
Saa lyder Brevet, kiære Ven:


<nonum><right>den 31te October.</right></nonum>


     ,,Min gode Søn, Jens Baggesen!
,,Hav Tak for dine tvende Breve,
,,Saa fulde af din Sønlighed,
,,Og hiertelig Empfindtlighed!
,,Men sig, for Diævlen, hvi du mig
,,Har kunnet troe forkiølt mod dig,
,,Fordi de to, formodentlig,
,,Som jeg har skrevet, tabte bleve?
,,O! gid du maatte dette faae,
,,O læse det, og mig forstaae -
,,Naar jeg dig siger, at skiøndt de,
,,Man kalder Engellændere,
,,Som Diævellænd're burde hedde,
,,Har søgt os Helved ret at hede,
,,Har Gud os naadig dog bevart,
,,Og os og alle dine spart - <note>Paa to tre af min Familie, mine nys udkomne Samtlige Værker, og endeel utrykte Manuscripter nær.</note>
,,Men stakkels Siælland, kiære Ven!
,,Og Kiøbenhavn! o Baggesen!
,,O Baggesen! dit Fødeland
,,Har meget lidt ved denne Brand,
,,Ved Snig og Mord og Røverie
,,Og alleslags Mordbrænderie.

     ,,Jeg vil fortælle kortelig,
,,Hvorledes det er gaaet mig.

     ,,Den sidste syttende August -
,,(Halv Elleve slog Klokken just)
,,Traf ind hos mig, sat først paa Land
,,Den femtende ved Vebeks Strand:
,,Tre Generaler, tredssindstyve
,,Captainer, og, for ei at lyve,
,,Tillige fire tusind Mand,
,,Som alle jeg, om ikke fleere,
,,Hos mig strax maatte indlogere.
,,Min Datter gaaet var sin Vei
,,Til Byen Dagen før med Manden;
,,Jeg var alleene med Forstanden,
,,Jeg har, og den forlod mig ei.
,,Skiøndt hver en Stang og hver en Mast,
,,Der ikke bugnede som Siv,
,,Rundt omkring Søndermarken brast,
,,Min Aandsnærværelse stod stiv;
,,Min Eeg lod ikke Modet falde.
,,Vel blev jeg syg, og Maden Galde;
,,Men et behørigt Vomitiv
,,Dog reddede mig snart mit Liv;
,,Jeg reiste mig, og stod ei seen
,,Igien paa mine gamle Been.

     ,,Nu saae jeg - Synet end mig svier -
,,Forfærdige sex Batterier,
,,Fremkiøre svært Artillerie,
,,Med Morterer syv Gange ti;
,,Opstilt ti Gange syv Kanoner,
,,Med Kugler og Raketter i,
,,Og meget andet Diævlerie;
,,Og hørte Krigens Torden-Toner,
,,Og fæle Skrig af Mænd og Koner;
,,Og tænkte, da vor Frue drat,
,,Ulykkelige Bye, god Nat!
,,Mens Diævellænderpøblens Skraal
,,Skreg Bravo til det store Baal -
,,Og - det er rigtig nok og sandt -
,,Paa mangen Diævelengels Kiæver
,,Ved dette Syn, som end mig svæver
,,For Øiet, mangen Taare randt.
,,Tænk dig, hvorledes jeg var stemt!
,,Der stod jeg, inderlig beklemt,
,,Paa Bakken, hvor der var lidt sikkert,
,,Og sigted med min lille Kikkert -
,,Gik ind, gik ud igien, og bad,
,,Og græd, og spiste mig lidt Mad -
,,Og frygtede jeg veed ei hvad
,,For dem derinde, skialv, og grued,
,,Imens i Flammer Byen lued.

     ,,Saa Dage, Nætter, tre jeg stod
,,I denne skrækkelige Pine,
,,Og hørte Brandraketter hvine,
,,Mens Fanden og hans Engle loe;
,,Men Gud i Himlen var mig god,
,,Og smiilte ned til mig og mine:
,,Grosserer Hansen tog i Favn
,,De kiære Børn i Kiøbenhavn,
,,Og reddede dem deres Boe -
,,Hvis Pæl var blevet reent forskudt
,,Af det fordømmelige Krudt;
,,Thi knap var ud af Huset Fruen,
,,Før Bomben sprang i Dagligstuen
,,Der sprang en anden ligedan
,,I Stuen hos din stakkels Broder,
,,Der traf hans gamle Svigermoder
,,Og hendes Datter - skiøndt du kan
,,Ei noksom dog vor Herre takke,
,,Der sparte din August - der fik
,,I samme Rædselsøieblik
,,Et lille Stød kun i sin Nakke.
,,Nu slaae de dem igien til Roe
,,I samme Stue begge to -
,,Jeg mener Svogeren og Manden,
,,Som skiftes trolig med hinanden
,,At vaage over Fruens Liv,
,,Studeringer og Tidsfordriv.
,,Hun ellers selv er ganske vel,
,,Kiøn stille rolig i sin Siæl,
,,Og trøster sig i allenstunde
,,Med christelige Troens Grunde.
,,Gierløv og Riis og andre fleer
,,Er med i Holsteen. Nu ei meer
,,For denne Gang! - Din Søn og Broder
,,Er begge friske; men din Moder
,,Veed ingen af os noget om,
,,Fra den Tid hun tilbagekom
,,Til dit Korsøer. Af dine Breve
,,Vi see, du bliver ved at leve
,,Der, hvor du er. Min Adam sig,
,,At han dog skriver snart til mig!
,,Sig ham, at Hegers leve vel,
,,Og at for nogle Dage siden
,,Jeg var hos Kiæresten; men Tiden
,,Os bliver lang; hvis ei en liden
,,Epistel snart os lindrer Qviden,
,,Vi længes begge reent ihiel.
,,Skiøndt brændt er hendes Faders Bolig,
,,Facade, Port, og Tag, og Gavl,
,,Med Nørregade Top og Tavl,
,,Er dog den Gamle ganske rolig.
,,Men ellers reiser sig hvert Haar
,,For Priserne paa alt i Aar:
,,Tænk! man en Fierding Smør betaler
,,Til Nød med to og tyve Daler;
,,For en Favn Brænde gier man dem
,,Paa Pladsen trende Gange fem;
,,Paa alt, hvad andet man har nødigt,
,,Er Torveprisen forholdsviis
,,Til den for Smør angivne Priis -
,,At sige meer var overflødigt.
,,Gud veed, naar det skal Ende faae,
,,Og hvor det vil os siden gaae? -
,,Jeg haaber, at du ei aflader
,,At tænke paa
                  Din kiære Fader.''

     Der har du Brevet Ord for Ord,
Som her det ligger paa mit Bord.
Jeg har ei brugt den mindste Liim,
Endsige Fyldekalk og Kit
(Som jeg dog selv har nødig tidt)
For net at hefte det i Riim -
Og med æsthetisk Fryd og Gammen
Faae Tankernes Philosophie
Og det historiske deri
Til ordentlig at hænge sammen -
Naar jeg undtager Ordet ,,Baal'',
Som jeg har valgt til Riim paa Skraal,
Og et Par Tordentoner, som,
Gud veed hvordan, paa tværs mig kom,
Uagtet intet Hexameter
Fremkaldte dem - og hvilke dig
Forraade ville sikkerlig
Den gamle lyriske Trompeter.
Det gik i Vers, som det var smurt,
Foruden Tilsats reent og puurt,
Og gleed deri som Fod i Hose -
Saa levende, saa billedrig,
Saa metrisk, og saa rimelig,
Saa begge sine Sønners lig
Er vores gamle Faders Prose.

     Jeg bliver ved at rime væk,
Min Adam! til din store Skræk.
Nu, jeg har tømt til sidste Glose
Min sidste kiøbenhavnske Pose,
Jeg aabne vil en anden Sæk -
Jeg mener den med Spørgsmaal i -
Hvorledes lever du for Resten?
I Trækvind, Røg, og Poesie -
I Fingerharpens Harmonie -
Og al Slags anden Melodie -
Det veed jeg alt saa godt som Præsten;
Men sig mig: hvem er nu din Præst?
Med andre Ord: hvem veed det best?
Hvo seer og hører dig især?
Hvem er, mens jeg er fiern, dig nær?
Hvo kommer oftest paa dit Kammer,
Og glemmer der, som sprungen op
Paa Musebiergets Æthertop,
Al Jordens usle lave Jammer?
Er det den stærke jydske Mand,
Der læser Græsk med en Forstand,
Og spiller Mozart med en Ynde,
Der kunde faae mig til at synde?<note>Doctor Brønsted.</note>
Er det den jydske Gut fra Nord,
Der lærer Verdens Hovedstad
At kiende noget af vor Jord
I Dagens keiserlige Blad,
Og som, hvad Institutet sveder
I Bøger for, og efterleder,
Fra Barnsbeen af veed udenad -
Ja meer maaskee (hvis ham ei bunden
Var Pennen her saavelsom Munden),
End Institutet vide gad?<note>Malthe Conrad Bruun.</note>
Er det den tydske Tusindspiller,
Som, naar han slukket har vor Tørst
Med Glas paa Glas af Porter først,
Saa Tørsten efter Talma stiller,
Og Sulten efter Ifflands Spil,
Og Længslen efter - hvad man vil?<note>Doctor Koreff.</note>
Hvad? eller er det Melpomene,
Som allermeest besøger dig -
Det er at sige tydelig:
Min Adam! er du oftest eene?

     Jeg saadant gierne vide gad,
Langt heller, end hvad alt om Norden,
Om Syden, og om hele Jorden
Der staaer i Dagens Keiserblad.
For Maans og vilde være Mad,
Ifald du vilde kiærlig yde
Mig noget af dit Saltmadsfad
Og af din Muses fede Gryde,
Var det endogsaa nok saa lidt;
Thi her, midt i det nye Franske,
Forøges til det gamle Danske
Bestandig meer min Appetit.
Og vilde det mig meget fryde,
Hvis I har siden faaet Brev
(Du nemlig, og den græske Jyde),
At høre hvad man Eder skrev -
Og hvad min gamle Ven og Fader,
Som hver Mand elsker, ingen hader,
I hvem hver udenlandsk Gesandt,
Fra Syd til Nord, sit Mønster fandt,
Der, skiøndt han undertiden vrøvler
En Smule paa de Gamles Viis,
Hos mig staaer hiertehøit i Priis
(Som Levemaadens ægte Høvler,
Og Danmarks Mægler i Paris),
Veed om vor kiære Hiemstavns Iis - <note>Geheimeraad Dreyer.</note>
Og hvad vor Ven med Syvmiilsstøvler,
Den vakre spanske Cavalleer,
Der gaaer til Kiel, hen og tilbage,
Gemeenligen i otte Dage -
Og altsaa vel igien er her -
Fortæller om vor Krig paa Landet,
I Luften, Ilden, og paa Vandet,
Som han har seet, og andet meer,
Derhiemme, mens han reed Coureer.<note>Legationssekretair Guillanmo.</note>
Og gad jeg saare gierne vidst,
Hvad Manden med de to Portrætter,
Hvori ei Fanden selv mig giætter,
Ei blot som min Persons Kopiist,
Men som din Aladdins Forlægger<note>Boghandler Brockhaus i Amsterdam.</note>
I Brevet sit tilskrev dig sidst -
Om han, som Hedning eller Christ,
Dig bander eller kiæledægger?
Og om bilægges kan jer Tvist?

     Da jeg,  som sagt, er lagt paa Straa,
Og der kan megen Tid forgaae,
Før jeg mit Opholdssted forandrer,
Ifald jeg ikke heden vandrer -
Som virkelig kan hændes let,
Hvis ellers Stilkens grønne Skiørhed
Og Sommerpærens gule Mørhed
Paa Straaet her jeg kiender ret -
Saa, for mig dog lidt Fryd at give,
Mens jeg til Nød er end i Live,
Bønfalder jeg dig om at skrive
Min Svaghed en Epistel til,
Saasnart du kan, saasnart du gider,
Om ikke just paa nitten Sider,
Saa dog paa to til tre, Broerlil!
Jeg haaber, det ,,Broerlil'' vil røre
Dit Hierte til min Bøn at høre.
Skriv mig, om hvad jeg skrev dig til:
Om Brønsteds og om Koreffs Spil,
Om din Kamin, og om hvad meere
Du veed mig kan interessere -
Skriv mig især om hvad du vil!
Men gaaer endnu tolv fiorten Dage,
Før jeg besøger dig igien,
Saa, hvis du ellers er min Ven,
See til, herud til os at age -
Jeg ellers længes reent ihiel.
Nu Gud befalt! god Nat! sov vel!
</body>
</poem>

<poem id="baggesenandrea0">
<head>
   <title>Til Døden</title>
   <subtitle>En Tanke af Seneca</subtitle>
   <toctitle>Til Døden</toctitle>
   <indextitle>Til Døden</indextitle>
   <firstline>Død! du mig forfærder ikke!</firstline>
   <notes>
      <note>Trykt i <i>Charis</i> 1800.</note>
   </notes>
   <quality>korrektur1</quality>
</head>
<body>
Død! du mig forfærder ikke!
  Tryg jeg vandrer Livets Vei;
Er jeg der, er du der ikke,
  Og er du der, er jeg ei.
</body>
</poem>

<poem id="baggesenandrea3">
<head>
   <title>Digtervise</title>
   <toctitle>Digtervise</toctitle>
   <indextitle>Digtervise</indextitle>
   <firstline>Den Sanger, som med Morgenqvad</firstline>
   <notes>
      <note>Oprindeligt forfattet på tysk og trykt i Voss' <i>Musenalmanach</i> i 1797, samt i Baggesens <i>Gedichte</i> bd. II, 1803.</note>
      <!-- <i>Skuddagen</i> 10. april 1814. -->
   </notes>
   <quality>korrektur1</quality>
</head>
<body>
Den Sanger, som med Morgenqvad
  Opliver fro sit Mod,
Ham vinker Druen bag sit Blad,
Hvor skiult for andres Blik den sad,
Og qvægende ham offrer glad
  Sit purpurrøde Blod.

Og naar fra Himlens Æthertop
  Ham Solen straaler varm,
Da vinker ham en Rosenknop
fra Buskens skyggefulde Top,
Og duftende ham lukker op
  Sin purpurrøde Barm.

Og naar, bestraalt af Aftnens Guld,
  Han synger i sin Lund,
Da lytter Pigen elskovsfuld,
Bestraalt, som han, af Aftnens Guld,
Og smilende ham rækker huld
  Sin purpurrøde Mund.

Jeg ønskte derfor inderlig,
  En Digterlod var min!
Thi alt hvad Mængden ønsker sig,
Hvis Lykken og det skiænkte mig,
Bortgav jeg for et Himmerig
  Af Roser, Kys og Viin.
</body>
</poem>

<poem id="baggensen2001052701">
<head>
   <title>For at være, som man bør</title>
   <toctitle>For at være, som man bør</toctitle>
   <indextitle>For at være, som man bør</indextitle>
   <firstline>For at være, som man bør</firstline>
   <notes>
      <note type="credits">Bidrag fra Margit Ammentorp.</note>
      <note>Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel ,,Eier af Fyens Adressekontoir''.</note>
   </notes>
   <quality>korrektur1,kilde</quality>
   <keywords>drikkevise</keywords>
</head>
<body>
For at være, som man bør,
Venner! maa man drikke,
Bollen reent maa tømmes, før
bliver man det ikke.
: Jeg, som Broderparten fik,
Eder bedst kan Raade;
Vers og Kjerlighed og Drik
taaler ingen Maade. :

Man maa sige, hvad man vil,
ædru bør man være;
men hvad der nu hører til,
vil jeg eder lære.
: Hver af os var Bollen huld
Alle Bollen hulde.
Jeg er fuld og du er fuld,
vi er alle fulde. :

Har du som det lader til,
Broder! tabt Forstanden,
og i Aften have vil
den igjen i Panden;
: før du søger den igjen,
maa du vide, Kjære!
paa hvad sted du tabte den,
og hvor den maa være. :

Hver af eder mærke kan
midt i Perialen,
at jeg kom til min Forstand
her et sted i Salen.
: Mærker nu Moralen min:
hvor jeg har den funden,
kan enhver og finde sin:
dybt paa Bollebunden. :

Drikker, øser, skjænker i!
drikker Alle! drikker!
hisset er den Krog, hvori
Desertøren stikker.
: See her er han, Bollen tom,
Tralle, ralle, ralle!
Punschen gik, Forstanden tom,
ædru er vi Alle. :
</body>
</poem>

<poem id="baggesen2001071502">
<head>
   <title>Som Venus, Mercurius, Mars og vor Jord</title>
   <toctitle>Som Venus, Mercurius, Mars og vor Jord</toctitle>
   <indextitle>Som Venus, Mercurius, Mars og vor Jord</indextitle>
   <firstline>Som Venus, Mercurius, Mars og vor Jord</firstline>
   <notes>
      <note type="credits">Bidrag fra Margit Ammentorp.</note>
      <note>Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel ,,Eier af Fyens Adressekontoir''.</note>
   </notes>
   <quality>korrektur1,kilde</quality>
   <keywords>drikkevise</keywords>
</head>
<body>
Som Venus, Mercurius, Mars og vor Jord,
Saturnus, hans Søn og hans Fader,
om Solen, i stedse lovsyngende Chor,
sig leired' i evige Rader:
o Biskop!<note>bispebowle: ret almindelig på den tid</note> saa leire vi her os om dig,
og Kredssangen toner, Planeternes lig.

Chor: Alt Livet laae hyllet i Taushed og Mørke:
,,bliv Biskop!'' lød Giverens Bud.
Den blev, og op af Nattens kaotiske Ørke
gik Livet i Straaleglands ud.

Vel sidde vi her om det himmelske Bord,
men vi er' og meer end Planeter;
at føite bestandig om Syd og om Nord,
sig skikker for dem og Kometer.
I hov'dløse Kloder! o løber kun I!
fornuftige Væsner bør sidde, som vi.

Chor: Alt Livet løb surr i Atomernes Rokke:
,,Bliv Biskop!'' lød Pol og til Pol;
flux samled' sig Venners fortrolige Flokke,
og stadig sad Hver om sin Sol.

Planeternes Sol er for Pletter ei fri,
vi vore og ikke kan skjule;
men, Pletter mod Pletter, det Fortrin har' vi:
hins sortne, og vore er' gule.
O Glands! - Hvo kan male den Lysglimmer ret,
i hvilken den gyldne Orange er Plet?

Chor: Alt Lys var med Skygge saa blandet og hyllet:
,,bliv Biskop!'' saa Himlen befoel;
da saae Man, o Biskop! i Klarhed fortryllet
med gyldne Pletter din Sol.

Og, Sol! du har dette for Titan forud,
du stedse paa Himlen forbliver;
du, evig usløret af snee eller Slud,
oplyser, opvarmer, opliver;
du aldrig formørkes, du aldrig gaaer ned;
du slukkes engang, men da - slukkes vi med.

Chor: Al Glæde var fordum saa blandet med Plage,
og Sukke blandt Smilene flød:
,,bliv Biskop!'' saa lød det; da flygted' hver Klage,
og Jubel til Jubel gjenlød.

Kun halv med afvexlende glimrende Skjær
hin Sol sine Kloder oplyser,
og Mangen om Natten, om Vint'ren Enhver
i Skyggen og Skimmeren fryser.
Vor straalende Biskop er dobbelt os huld:
Hvo mærker vel her til den ringeste Kuld'?

Chor: Derfor var med Venskab omtrent som med Dyden:
det rostes og fryste som den.
,,Bliv, Alt gjennemglødende Biskop!'' klang Lyden,
og Vennen omarmed' sin Ven.

Hiin Verden bekikkes snart for og snart bag,
(til saadant sig Natten og skikker);
men vores som nyder den evige Dag,
slet ingen Cassini<note>Cassini = italiensk familie af astronomer</note> bekikker.
Hvis bene latentia findes etsteds,
da findes den her i vor rolige Kreds.

Chor: Tilforn var man ingensted fri for Spioner,
selv Melkveien blev en Chaussée;
men, Biskop! du blev - og ti- tolv Orioner
ad Herschels<note>astronom som opdagede Uranus</note> Opdagelse lee.

Hver Klode, som dandser i Ætheren om,
i Grunden en Verden skal være.
Hvad nytter dem vel Astronomernes Dom?
De veed dog ei selv, hvad de ere.
Men her, om Centralbollen leiret, Enhver
dybt føler og tydelig veed, hvad han er.

Chor: Man længe sig selv ei ret kjendte, desværre!
Men, Biskop! i dit Monarkie
hver Broder sig følte en slaveløs Herre,
en selvstændig Verden, og fri.

Frie, stadige, vise, varmhjertede, froe,
i blivende Lys, uden Skygge,
vi Verdeners Verd'ner i saligste Roe,
her straale, for Speidere trygge.
Lyd, Kredssang, i jublende Fredsharmoni!
Planeternes Hvirvellyd daane deri!

Chor: O Biskop! o første blandt Solenes Sole
udbred overalt din Magi!
Bryd, Verdners Lænker fra Pole til Pole,
til Alle, som vi, vorder fri!
</body>
</poem>

<poem id="baggesen2001081602">
<head>
   <title>Under Wessels Portrait</title>
   <toctitle>Under Wessels Portrait</toctitle>
   <indextitle>Under Wessels Portrait</indextitle>
   <firstline>Graad smelted hen i Smil, naar Wessels Lune bød</firstline>
   <notes>
      <note>Skrevet ved <a person="wessel">Wessels</a> portræt af Clemens efter en tegning af Jens Juel. Cf. <i>Illustreret dansk Litteraturhistorie</i>, bd. II, s. 530.</note>
   </notes>
   <keywords>wessel</keywords>
   <quality>korrektur1</quality>
</head>
<body>
Graad smelted hen i Smil, naar Wessels Lune bød,
Og Glædens Smil forsvandt i Taarer ved hans Død.
</body>
</poem>

<poem id="baggesen200111107">
<head>
   <title>Jordens Kiærlighedshistorie</title>
   <subtitle>
      <line>eller</line>
      <line>Aarstiderne</line>
   </subtitle>
   <toctitle>Jordens Kiærlighedshistorie</toctitle>
   <indextitle>Jordens Kiærlighedshistorie</indextitle>
   <firstline>Ung og skiøn, med yndig Blomsterpragt</firstline>
   <notes>
      <note type="credits">Bidrag fra Svend Olav Andersen.</note>
      <!-- <i>Skuddagen</i> 10. april 1814. -->
   </notes>
   <quality>korrektur1</quality>
</head>
<body>
Ung og skiøn, med yndig Blomsterpragt
Smilende, som efter Almagtslivet,
Da hun for første Gang sprang frem til Livet,
Gik i Vaarens hulde Dragt
Giennem lette Taagers spredte Vrimmel,
Frem af Natten under aaben Himmel
Frøken Jord
Hilst af samtlige Planeters Chor.
Trippende saa peent med sin Laterne,
Fulgte hende Fied i Fied
Hendes lille Jomfru Terne.

Fra det Fierne
Stirred paa Spadseregangen ned,
Mangen stor og lille Stierne
Meer end gierne;
Men i al Uskyldighed.

Kort kun var hun frem spadsert paa Veien
Barnlig, munter, venlig, mild og from,
Med bestandig Hilsen, Smilen, Neien -
Ofte seende sig om
Efter Ternen,
Som bestandig fulgte med Laternen,
Om hun kom?
See! da nærmte sig i Morgenrøde,
Svævende paa letbevinget Fod
Hendes stille Gang imøde,
Frie og frank, og fro, og, som det lod,
Fuld af Munterhed og Mod,
Krands om Skuldren, Blomsterkost paa Hatten,
En elskværdig Yndling henmod atten -
(Foraar hed det unge Blod)
Med en artig Hilsen, og med Blikke
Som hun egentligen ei forstod,
Men, som dog mishaged ikke,
Bad han, hende rækkende sin Krands,
Om en Dands
Med den venstre spillende paa Sivet,
Mens den høire slyngte sig
Pludeselig
Den Uskyldigrødmende om Livet -
Og hun slog det lyse Øie ned,
Mens den hulde Barm begyndte stige,
Bange næsten for den underlige
Hiertets søde Følelse derved -
Dog fortryllet snart af Krandsen,
Sødt beruuset af dens Violers Duft
Og af Fløitens Hvirvelluft
Modstod hendes Zittren ikke Dandsen,
Engang rundt omsvungen i hans Arm -
Til hun endeligen svimmel,
I en kiælen ukendt Himmel
Hvirvlt omkring
Med bestandig heftigere Sving,
Mat af Lyst, og uden Aande,
Længselsvarm,
Daanende, som i vellystig Vaande,
Sank til Ungersvendens Barm.

Fra det Fierne
Blinkte med Nysgierrighed hver Stierne -
Nærmere, paa Tæer, lempelig
Listed sig,
Hendes Terne
Med den halvtudslukte Laterne,
For at see,
Hvad med hendes Frøken i al Verden
Vilde skee?
Hvordan Enden blev paa denne Færden,
Og Forklaringen derpaa?
Søde Smaa!
Vil I vide den? Her er den:
Af den hele søde Tummel nys
Blev et Kys,
Neppe trykt den Yndige paa Munden -
Var Forføreren forsvunden.

Frøken Jord, som Foraarsbrud,
Med sin Krands i Haaret, væn og prud,
Græd saa saare -
Skjønnere med hver en modig Taare -
Hvor hun saae velsignet ud
Dennesinde!
Op til Solen blikte hun saa mod,
Som i Blinde,
Halv som Barn, og halv som Elskerinde,
Uvis selv, paa hvilken Fod
Det med hendes Hierte stod,
Uden ret sig i sig selv at finde.
Snart hun græd, og snart hun loe
Vexelvis bedrøvet, fro,
Morende sig med at vinde
Krandse med hvert andet Nu
Som hun atter rev itu,
Medens hun lod sine Taarer rinde.

See! da steg fra Luftens Æthertinde
Ned i Lunden, hvor hun sad i Løn,
Fyrig, overvættes skjøn,
Høi og herlig, Solens anden Søn -
Sommer hed han. Med de Blik, hvis Straaler
Øiet i sin Vellyst neppe taaler,
Og som tørrer alle Taarers Flud,
Nærmed han sig, liig en Gud,
(Triumferende, som alt i Havnen)
Den forladte Vaarens Brud -
Og - hun sank ham snart i Favnen.

Bryst ved Bryst,
Mund paa Mund, med Elskovs hele Varme,
Og med hidtil ufølt Lyst
Krystet i hans Ynglingsarme,
Rosenknoppen blev til Rose kyst.
Æther-gyldne Luer sloge sammen
Over deres Hierters Flammen,
Og det stedse brændendere Kys,
Blev ei denne Gang en flygtig Klæben
Af et Nektarblad paa Læben,
Atter viftet hurtig bort, som nys;
Men en navnløs salig Længsels Stræben
Til en doppelt Himmel - Tys!

I det Fierne
Skiulte sig beskeden hver en Stierne,
Og hver Terne,
(Skiøndt hun titted ellers gierne)
Gik en Smule bort med sin Laterne
Haabende jeg ved ei hvad
Af den lange Sammenkomst i Lunden
Og i Grunden
Hjerteglad
Ved at see sin Frøken blive
Hvad hun selv engang og blive gad.
Ogsaa blev hun - Vil man vide hvad?
,,Brud for Alvor, som man kan formode,
Snart med hendes Brudgom ægte Du?''
Ak! I Gode!
Nei selv ikke det engang endnu!
Neppe - skulde man det ei forsværge?
Neppe følte hun i Løn
Elskovs hele Salighed, saa skiøn
Som den drømte hendes Jomfru-Bøn,
Før den seirrige Solens Søn,
Alt var over alle Bjerge.

Frøken Jord - i Hiertet nu den Braad,
Som bedraget Elskov kjender,
Lynte vilde Blik, vred Hænder,
Hulkte, flød aldeles hen i Graad -
Vel i Smertens Raserier
Ei saa tryllende, som første Gang,
Da hun græd ved Nattergalens Sang;
Men dog altid yndig, liig en Engel,
Og, om ikke skjøn som Rosens Knop,
Dog som Rosen, der sig lukker op,
Paa sin trindtbetornte Stængel,
Naar den spreder ud sin milde Duft
I den aftenrøde Luft.

Da den første Storm i hendes Hjerte
Lidt sig havde lagt,
Og hun høit og helligt i sin Smerte
Havde sluttet med sig selv den Pagt:
Ingensinde
Meer af Skinnet sig at lade blinde;
Men for alle nok saa linde,
Milde, varme, kjælne Vinde
Vel at tage hvert sit Blad i Agt -
Saae hun frem paa Veien mod sig age
Med sex Heste, hver med Top,
I Galop,
Rundt omringt af en bevinget Trop,
Fulgt af andre, hop, hop, hop!
I et Optog uden Mage,
En anseelig Herre vel ved Magt,
Klædt med Smag, og selv med Pragt,
Guld paa Vesten -
Noget solbrændt, men ret smuk for Resten -
Trods et enkelt graaligt Haar,
Mand endnu i sine bedste Aar.
Hele Veien var en Larmen
Rundt om Karmen:
Af de mange Rollinger, som sprang,
Naar han kasted ud, og raabte: ,,fang!
Æbler! Pærer! Kirsebær! og Blommer!''
Og som, mens de fyldte deres Lommer,
Raabte lydt med Glædens egen Røst:
Tak velsignte gode, rige Høst!

Da han Frøknen saa med sin Pernille
Holdt han stille,
Steg af Vognen - bød med Buk
Hende tage Plads i samme.
Venlig, men foruden dybe Suk -
Uden at forraade mindste Flamme
Med det allermindste Muk.
Her er, tænkte hun, vist ingen Fare!
Synderligen, da hun saae
Sidde paa Forsædet alt en Skare
Søde Smaa.
Træt af Gangen altsaa steg den Hulde
Løftet i hans Arm,
I den næsten allerede fulde
Gyldne Karm,
Han lod kjøre langsom - og i rolig
Underholdning, der blev snart fortrolig,
Steg hans Tales stedse stegne Gang
Om et Venskab, evigen det samme
Høit ophøiet over Elskovs Flamme -
Til Begeistring - og tilsidst til Sang.
Lutter Andagt først, og lutter Øre,
Smeltet hen i Sympathie,
Blev og hendes Stemme Melodie -
Og tilsidst Samtalen Harmonie.
Rask, i mere og mere deiligt Føre,
Rundt omsvævet af en Engletrop,
Lod Velsignelsernes Spreder kjøre
Frem igjen i susende Galop,
Over Marker, Enge, Haver,
Strødde det bevingte Chor
Overflødighedens rige Gaver
I den gieve Brudhiemførers Spor.

I det Fjerne
Saae den høitidsfulde Fart hver Stjerne -
Og bag efter løb med sin Laterne,
Rask og let,
Aldrig træt,
(Thi den løber godt, som løber gjerne)
Frydbevingt den trohengivne Terne -
Sikker paa,
At det nu til Altret vilde gaae,
Og at de ved Kirken som der laae,
Skjøndt lidt silde,
Snart paa Bredden af den nære Fiord
Holde vilde.

Men - o Skræk! o Jammer Frøken Jord -
Steg af Vognen ud paa Sandet!
Tæt ved Vandet
Bleg, som Døden, mat, og uden Ord -
Haaret løst, forgrædt med Blikke,
Der kun stirrede, men skued ikke -
Selv lidt mager, og med visse Træk
Mindre runde,
Som i Speilet man gad stirre væk,
Hvis man kunde -
Kort: med nogle Tidens Ar,
Og ei meer saa deilig, som hun var.
Ak! den Brudgom, som i huldt bønhørte
Længsler i Galop til Bryllup kjørte,
Laae,
Midt i Haabets Ruus og Frydsallarmen,
Dagen før det skulde staae,
Død i Karmen.

Frøken Jord, nu Høstens Brud,
Stirred vildt i Havet ud
Med forvirrede, med stive Blikke - ,
Vilde græde - kunde længer ikke;
Blodet selv i hendes Aarer frøs -
Hver en Taare blev Krystal i Vinden,
Perlende paa blege Kinden
Medens hendes Hjerte gøs -
Ak: det blev saa mat i denne Gysen!
Længe Pulsen ikke slog.
Dog, med Tegn til Liv, et Suk hun drog
I et Smil,
Da med Iil
Hendes bange Terne Lygten tog,
For at bringe dette Liv til Nysen,
Deels ved Pirren af det nære Horn,
Deels formedelst Lygtepraasens Lysen,
Ved at snuppe den en lille Korn.
Vakt, hun til sig selv vel kom tilbage;
O! men kun til Jammer og til Klage:
Dagens Lys var hende rent forhadt -
Solen, hun bad fly, bønhørte hende,
Og løb bort til Verdens anden Ende.
Saa - fortvivlet og forladt -
Ene fulgt af hendes Terne,
Og af andre Kloder i det Fjerne,
Der gad vidst hvad der af hende blev,
Stod hun paa Naturens Overdrev -
Blot den lille Stierne nær ved Polen
Troede stivt
At hun dog tilsidst blev givt.

Ak! men svundet var med Solen
Hendes Skiønhed, hendes Liv,
Hendes hele Tidsfordriv -
Alle de smaa Blomsterbreve
Hendes utroe Tre til hende skreve,
Hvert et Blad, og hvert et Glemmigei,
Alle deres deilige Foræringer,
(Lutter falske Kiærlighedserklæringer)
Smed hun hen paa den alfare Vei -
Krandsen, som til nu hun havde baaret,
Rev hun utaalmodig sig af Haaret,
Kastende den i en Elv -
Og, saa godt som nøgen, og i Blinde,
Løb hun rundt omkring i barske Vinde
Næsten ude af sig selv -
Indtil endelig i Tanke,
Da hun saa sig om,
Ved at see et Kloster paa en Banke
Hende Nonne-Sløret kom.

Alt paa Veien til bemeldte Kloster,
Da hun alt
Af de tørre Bær et Paternoster,
Hængt om Armen havde talt -
Og, som Nonne, svøbt sig i den sorte,
Skal man sige Uldsæk eller Skiorte,
For at offre hendes Frøkendom
Institutet i det christne Rom;
Som hun gik i Glimt af Aftenstiernen,
Ved det blege Maaneskin af Laternen,
Stille taus, som til sin Grav -
See! da fremskred over Land og Hav,
Hendes Hengang til de Døde,
Ret som et Gespenst, imøde
En ærværdig Olding ved sin Stav.
Vinden sused i de hvide Lokker,
Som i Sneens tynde Flokker;
Skiæggets frosne Tappe rakte ned
Over Brystet til hans Beltested:
,,Smukke Frøken!'' raabte han, ,,Staae stille,
Gaae dog ikke denne Vei!
Hvis og alle dig bedrage ville,
Som du ser mig her, jeg vil det ei,
Laan mig kun et Øieblik dit Øre!
Skue mig op i Øjet frit!
Seer jeg ud som En, der vil forføre?
Lad os snakke sammen lidt
Før du giør paa Vei til Glædesgraven
Hist i Nonnekloster-Haven
Videre det mindste Skridt!
Megen Fryd dig Livet end vil byde;
Mangen Glæde kan endnu du nyde -
Søde skiønne Lilievand!
Du har nødig en erfaren Mand,
Som paa Resten af din Ynde,
Naar de lange Aftener begynde,
Kiælen veed at spare med Forstand -
Bryd dig ei om Skiægget og dets Tappe!
Stakkel! Du har ingen Kappe!
Hyl dig i min Pels her i min Arm!
Den er ei saa magelig og prægtig;
Men dog vel saa luun og tryg og mægtig
Som en silkebolstret gylden Karm!
Kom, du søde Glut lad ei dit Hierte
Fryse til i eensom Smerte,
Varm det op igen her ved min Barm -
Uden er den kold, men inden varm!''

,,Nei! jeg kan, jeg vil ei længer elske -
Nei! jeg kan, jeg vil Jer aldrig troe -
Bort I Mandfolk! I er alle velske,
Naar det giælder Elskov!'' -
                                              ,,Elskov?'' loe
Høit den Gamle - ,,hvem vel tænker
Her paa Elskov? Vinter hedder jeg -
Alskens Elskov jeg dig gerne skienker,
Over min du og kan slaae en Streg!
Ægteskab er hvad jeg har i Sinde!
Bliv kun bare min Fru Gemalinde,
Og jeg blir paa Stand din Herr Gemal!
See sig nærmer hist til din Betryggelse
Ret, som kaldet, Præsten Boreas!
Hør du ikke med den Slags Opbyggelse,
Midt i din betænkelige Kummer,
Hvor han os imøde brummer
Vielsens høitidelige Bas?''

Vor Vestale,
Enten saa hun peb nu eller sang,
Maatte see den Gamle nok engang
Op i Øinene, hvis Sølverblikke
Hun just ikke
Fandt fatale,
Fulde temmelig endnu af Ild,
Der var ikke brændende, men mild.
Da hun havde lidt betænkt sig, lagde
Hun med eet sin Haand i hans, og sagde:
,,Slaa da Pelsen om mig i en Hast,
Før jeg mig betænker alt for længe!
Uden Elskov nemlig - det staaer fast!
Og naturligvis, hvad angaar - Senge,
To -
Vil jeg være dig en huld og tro,
From og huslig stille Gemalinde!
Sukked - sagde det - og krøb deri -
Nemlig ind i Pelsen. -
                                   I det Fierne
Studsede ved dette Syn hver Stierne,
Og den lille Mø med sin Laterne,
Lyset i det samme sluktes i,
Neppe sine Øine troede
Da hun saa
Med den Gamle hendes Frøken gaae
Hen til Brudeskamlen med det Gode -
Hvor lidt koldt naturligvis,
(Da just Skamlen var af Iis)
Men desmere alvorlig, med en Tale,
Der igiennembruste Field og Dale,
De blev viet - og meget snart
Alting klappet var og klart.

,,Hvordan det faldt ud? - I søde Poder
(Af det smukke Kiøn forstaar sig; thi
Svar paa Drengens Spørgsmaal mine Ni
Aldrig sig indlade i)
Hvordan det derefter gik vor Moder
I sit Ægteskab? hvordan det staar
End den Dag i Dag med den Forening?
(Det er uden Tvivl jert Spørgsmaals Mening)
Herre Gud! Det gik og staaer
I - som aftalt - tvende Senge -
Som det i de bedste Huse gaaer
Langt om længe -
Som i Fior, saa i Aar.
Han er ei at laste, hun at rose -
Hun er stille, han er Fod i Hose -
Hun er huslig, han er Ven af Fred -
Af og til bliver hist lidt murret,
Her lidt knurret;
Men, som sagt, det gaaer - og varer ved.
,,Er hun da den Gamle huld - at sige:
Har hun Godhed for ham - og deslige?'' -
Ved jeg det? - Hun falder vel iblandt
Lidt i Tanker, sidder taus og grunder.
Sværmer - drømmer selv imellemstunder
Om de tre, som kom og svandt,
Sladrer ofte med sin Terne,
Som fortæller og som hører gierne
Til langt ud paa Natten -  - men
Trods dog alle disse Drømmerier,
(Som den Gamle kalder Poesier)
Huld nu, eller ikke huld,
Er og blir hun reen, som Guld.
At hun er en stadig Kone vorden -
At de ere begge To
Mønstre paa Bestandighed og Tro,
Føle vi - særdeles her i Norden.
</body>
</poem>

<poem id="baggesen200111109">
<head>
   <title>Theater-Krønike</title>
   <subtitle>for Aaret 1799</subtitle>
   <toctitle>Theater-Krønike</toctitle>
   <indextitle>Theater-Krønike</indextitle>
   <firstline>Aar Attenhundrede, minus eet</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
   _______

    Januar
   _______

Aar Attenhundrede, minus eet,
I hvilket endnu er Intet sket,
Jeg Janus Baggesen fra Corsøer,
Professor, Halvprost paa Regentsen,
Bagfierding af Skueplads-Omnipotentsen,
Og administrerende Directeur
For Maaneden (Forgaars inclusive,
Og Kongens Geburtsdag eksklusive)
Begyndte nærværende Chronica,
Hvori jeg for min Administrering
Af den mig overdragne Regiering
Regnskab aflægger, et cetera -
Med Nytaarsønske til hver især
Af mine høistærede Herrer Colleger
Exemplet at følge jeg giver,
Og fortsætte Krøniken maanedlig hver
Om ikke med andet, saa dog med - Streger.

      *            *           *

Min første Forretning var for Frue Heger,
Og Frøken Birouste, samt Jomfrue Beck.
Jeg maatte dem Dit og Dat tilstede:
Ny Dragt, ny Dands og mindre Skræk
Med mindre Børn, som mindre græde.
For Gratier giør jeg alt med Glæde,
Selv smaabitte Børn; men til nok saa smaa
Tre lange Maaneder ei forslaae,
End sige tre, fire korte Dage;
De Spædeste fast et Aar medtage.

Jeg derfor heller bestilte eet
Hos Blankensteiner, som duede ikke
Saa vanskabt Barn har aldrig jeg seet.

Jeg maatte til Peer og til Povel skikke -
Omsider et levende blev mig flyet;
Af en Skrædder, der, efter sit eget Tykke,
Det havde saa godt som for Rollen syet,
Og roste det, som sit Mesterstykke.
Jeg lod det paa Prøven strax probere;
Men fandt det, som Skrædderprodukter flere,
For tyk i Hoved, for tyndt i Laar,
For kort i Been, og for langt i Arme,
Og skraalende, det sig Gud forbarme,
Og lignede Rungsted paa et Haar -
Det Haar var nok til at fælde Stykket,
Hvis hele Frisur er lidt forulykket.
Jeg maatte mig altsaa om andet see,
Der kunde sig mere maneerligt tee.
(Man Prøven af skraalende Børn betaler,
Som andre Choristers, med een Rigsdaler.)

Der endelig bragtes mig endnu eet,
Som neppe jeg løselig havde seet,
Før mit æsthetiske Skarpsyn dømte:
Her har vi Subjektet, hvorom jeg drømte!
Et sandt Theaterbarn-Ideal!
Saa vevert og venligt og vel tilmode,
Som giort i en Paaske-Perial,
Og født paa en Jule-Aftens Bal,
Det alle mig ogsaa strax tilstode.
I Prøven som strax blev giort derpaa,
(Den bedste, jeg end paa Theatret saae)
Det røbede fleer Naturens Gaver,
End alle de nye, Theatret haver;
Vel sandt, kun en Spire, men alt som saa
Mer værdt end en Qvist med en Due paa.
Det qvækkede, græd, og taug og loe
Til rette Tid; blev dets Rolle troe;
Men muntrede skiønsom Sørgestilen
I Stykket med Spøg og uskyldig Smilen.
Jeg roste det og af Hiertens Grund,
Beundrende høit dets store Pund,
For Faderen Foersom<note><a person="foerson">Peter Foersom</a>.</note> at piqvere
Til ligesaa smukt at debutere.

Men Glutten overgik langt Papa,
Der synes lidt svag in vi comica,
Og ligned i Stykket saa lidt en Fransk,
At Barnet endogsaa ham holdt for Dansk.
Og tilstod ham ydmyg siden efter
At Rollen gik over hans svage Kræfter.
Da Rollen just ei er umaadelig svær,
Var denne Sandhed mig ikke kiær;
Men da den ei heller var synderlig moersom,
Beviser det egentlig intet mod Foersom,
En Fyr, som jeg ellers kun har det imod,
At han til Theatret er næsten for god.

I øvrigt hvad angaar dette Stykke,
Da gjorde det blot Emigranter-Lykke;
Man veed, at den samme er saare tynd;
Og sige mere derom var Synd.

          *          *          *

Jeg ikke med Taushed kan forbi gaae,
At første Gang jeg Birouste saae
I liden Entree, som derpaa fulgte;
Thi hvis jeg det samme Syn fordulgte,
Saa mistede denne min Chronica
En synderlig Pryd; thi alt det Andet
Er flaut, kiedsommeligt, plat og vandet,
Mod følgende Heisa! Hopsasa!

Jeg stod i Parkettet, næst Souffleurens,
I bedste Punkt, for al sin Glands
At skue en nymfelig Solo-Dands -
(Den Herlighed er nu Directeurens:
At han i Maanedens Skuespil
Kan staae, bag Orchestret, fast hvor han vil -
I Dands han Orchestret misunder ikke -
De Stakler maae i deres Noder kikke).
Saasnart man Birouste fremflyve saae
I korteste Gratiedragt, jeg mindes,
Der syntes bestandig at vestenvindes,
Hver Faun sig ønskte, som jeg, at staae;
Men selv lidt Faun jeg vel turde findes,
Hvis alt jeg beskrev, hvad her jeg saae.

O! du, som af alle de tre Gange tre,
Vort smagfulde Publicum meest tilbeder,
Som alle henriver, som Povel og Peder,
En lige Fortryllelse vældig bereder,
Naar Peder og Povel og blot kunne see -
Du veverste, letteste, mindste blandt Muser,
Som lettest af alle Fornuften beruser,
Og snarest forsikrer dig Hierternes Rov,
Paa Grund af Bevægelsens evige Lov,
Terpsichore! Mal mig den deiligste Pige
Fra Top og til - rigtig! Fra Top og til Knæer:
Julie Birouste - dig selv, vil jeg sige,
Dig selv, o Gudinde! paa Benene nær!
Men raser jeg? lader en Skiønhed i Flugten
Sig male, som en i en Stol eller Seng?
Man tegner en Høi, og en Lund, og en Eng;
Men Vindenes Flagren, og Skyernes Bugten,
Og Bækkens Iil, og en Graties Dands
Man tegner kun maadelig her til Lands -
Med her til Lands mener jeg ei blot Norden
Men hele den øvrige Del af Jorden.
Jeg derfor standser Begeistringens Elv
Med Overlægs Frost; hvo mit Syn vil skue
I hele dets Glands, og i lyse Lue,
Gaa hen og see Juliette selv!

          *          *          *

Om Søndagformiddag holdtes Noget,
Som Syngeprøve blev nævnt, endskiøndt
Der mere blev skraalet end sunget kiønt -
Paa nogle hundrede Feil mod Sproget,
Omhyggelig samled i en Pialt
Geburtsdagsvæv, Evelina kaldt.

Med Thaarup<note><a person="thaarup">Thomas Thaarup</a>.</note> gav jeg mig til at rage
I denne nybagte Julekage,
Og pille den som man piller Salat.
Vi fandt en Hoben for svage Tænder
For haardt, der hverken lignte Korender,
Rosiner, Mandeler eller Sukat.
Ved Omragen fandt vi hele Klumper
Af Deigtrugskorper, og andre Stumper,
Ja Spaaner, og Kul, og Steen, skiøndt smaa,
Dog alt for haarde at bide paa -
Af saadant var der et artigt Klynge,
Der sandelig ikke var til at synge.
Imidlertid var det dog nu engang
Rørt sammen efter Sachinis Klang
Og Kongen var meldt, han skulde smage
Paa sin Geburtsdag den deilige Kage.

Vi pillede, Thaarup og jeg, som sagt
Deraf, hvad Ingen vist havde smagt.
Vi pilled' i Dage, vi pilled' i fem,
Og blev dog ei færdig i alle dem.
Vi pilled' i syv, ja vi pilled' i ni:
Men Kagen blev aldrig for Steene frie.

Jeg takker min Gud, at jeg slap den Ære,
Paa Høihelligdagen den at frembære -
Skiøndt Thaarup, trods Maanedens Slid og Slud,
Og trods Skrædderindernes Slidder og Sladder,
Har Intet spart for at pynte den ud -
Skiøndt Walterstorff selv dertil staar Fadder,
Og putter lidt Slagsmaal og Død deri,
For Tingen at give lidt mere Værdie -
Og virkelig (derpaa tør jeg vedde)
Hvis Noget det kan, vil det den redde,
Og Thaarups romerske gode Smag,
Der kan bestaae til den yderste Dag -
Men trods det Alt, og end fleer Korender;
Trods alle de Daler, den koster vor Skat;
Trods alle de Lys, man om den tænder;
Det er og bliver en underlig Klat
Af Kage, hvordan man den ender og vender -
Da maa jeg dog sige, trods Frankenaus<note><a person="frankenau">Rasmus Frankenau</a>.</note> Smag,
Den Kage, jeg, forrige Fødselsdag,
Hans Majestæt saa godt som forærte,
Var derimod en ordentlig Tærte.

          *          *          *

Af Syngeprøverne paa den Ting
Jeg gjorde som oftest et lille Spring
Paa Hoftheatret, hvor Dandsen prøves,
Og hvor lidt Tilsyn kan vel behøves.
Der stod man og stivned i Timer to,
Og vented paa to Figuranters Komme -
,,Det skal betales i dyre Domme!''
Jeg svor ved mig selv og blev Eden troe.
Jeg skræksomt Eksempel strax statueerte.
Og skieldte paa Tielmann, og Staal mulkteerte.

Birouste dandsed  i denne Scene
En nydelig Solo for mig alene. -
Her fandt jeg i min Administration
Den høieste Herlighed, Lux kan byde:
Som Hoffet og Folket i een Person,
Jeg enevældigen Alt kan nyde -
Jeg lægger mig nemlig, saa lang jeg er,
Paa Hofkanapeen, som stander der;
Og uden med Nogen min Pragt at dele,
Jeg magelig skuer derfra det Hele.
Jeg, der er Objektet for alle Fagter:
Hver Haand og hvert Been er mod mig strakt ud;
Hvert Øie saa kiælent hen til mig smagter;
Og kort, jeg er hele Theatrets Gud -
Man springer, og hopper, og rundt marcherer,
Og ender, og vender, og strækker sig,
Og fører til Toppen, og defilerer,
Og dreier sig rundt, og det alt for mig -
Og Spørgsmaal, om ikke paa Prøven skues,
Hvad Ingen i selve Balletten seer?
Her mangen en Taille mindre knues;
Her Gratier i Negligee fremgaae -
Og Spørgsmaal om alle har Buxer paa?
Jeg Sagen engang vil undersøge,
Alvorligen, som det sig hør og bør!
En administrerende Directeur
Tillader sig ei, med sligt at spøge.

          *          *          *

Jeg springer over en Million
Details i min Administration:
Over Klager, For- og Bag-Tiltaler,
Og Rester af løbende Qvartaler -
Over mangen Theater-Misz, og Kat,
Der miavede mig om Dit og Dat -
Over Hansens Snak, over Nielsens Sladder,
Og Øegaards evige Plidderpladder -
Over Knudsens sorte Melankolie -
Over Madam Biroustes franske Vrævlen -
Over alle Statisternes dumme Kiævlen -
Og kort: over Alt, som der Intet er i.
Jeg gaar i Beskrivelsen meget forbi,
Hvorved jeg selv i Handlingen stod stille -
Og hvilken Postil blev ei for lille,
Hvis alt det Krams skulde staae deri?
Jeg haaber derfor, at Directionen
Tilgiver mig Streg - over ingen Ting;
Og Streg - over halve Prøvespring;
Og Streg - over hele Pyntekonen.
Man slutte just ei derfra til Hul
I Virkeligadministrationen!
En Streg, mine Herrer! Er intet Nul.

          *          *         *

Repertoiret i denne Maaned
Af Frydendal skrækkelig blev forhaanet.
Hvad det mig kosted af Bryderie -
Tre Aarsager lade mig springe forbi:
Den første; jeg kan det ei beskrive -
Den anden: jeg alt for beskeden er -
Den tredie: hver Directeur især
Veed, hvilken Himmelens Under det er,
At efter det Helvedes Kryds og Qvær,
Det voldte mig, jeg er endnu i Live.

          *          *          *

Saa kom den syttende Januar
Med Fanden løs, som den gierne pleier,
Med nye forbandede Hurlumheier,
Og giorde, som flere, mig reent til Nar.
Dens Byrde faldt mig saa tungt paa Nakken,
At, med Matrosen i hin Orkan,
Jeg tordnende bad den Onde ta'en
Og sparke den ud af Almanakken -
Thi stedse brister hvad alt ei brast,
Et Ministerium, eller en Mast
Paa denne usalige Dag hvorpaa
Vor Verden vil sikkert engang forgaae.

For denne Gang traf jeg kun Souffleuren -
Men skiøndt sligt Slag er et Fluesmæk,
Det indjog dog en forfærdelig Skræk
I administrerende Directeuren;
Thi Skuespilbaaden blev derved læk.
Dens Hul ei stoppes, som i en Skude,
Med bare Flesk eller gamle Klude.
En levende Prop maa puttes i,
Hvis ei, er den hele Seilads forbi -
Ja slig en Prop maa, paa min Ære,
Endogsaa meer end levende være:
Maa kunne læse baade Prent og Skrift,
Maa kunne passe paa mindste Vift,
Maa kunne høre, maa kunne see,
Og stedse dog bare sig for at lee.

I Prøven paa Barnlige Kiærligheden
Forsøgte jeg Øhlenschlæger; men
Af Hullet han snart sprang op igien,
Og Rosing kiærlig sprang ned isteden,
Men derved var ene Prøven klar. -

Jeg skrev til Sønnichsen (hæs han var)
Jeg skrev til den selvdimitteerte Hassing,
En Blæser, hvis Tab mig i Hiertet skar,
Og som jeg i alt har meget kiær,
Paa Borteblivnet, og Navnet nær,
Hvor Intet rimer sig paa, desværr'!
Undtagen to tredie Del af Wasching-
ton - hvilket saa godt som Intet er.

(Skam skulde dog alle de Fædre faae,
Der deres Børn lade døbe saa,
At intet sig rimer paa deres Navn!
Af Daaben dog høstedes nogen Gavn,
Hvis, med Formularen, den Lov blev givet:
At hvert et Foster i Kiøbenhavn,
Som vordede Kirkens Skiød indlivet,
Dog burde have et rimeligt Navn.
Men Theologiske Faculteter
Sig bryde kun lidt om os Poeter -
Det egentlig og er Forældres Pligt
Langt meer, en deres, at see paa sligt!
Hvor mangen Fader har skilt derved
Sin Søn fra al Udødelighed,
At han ham i Daaben et Navn lod faae,
Som selv ikke jeg kan rime paa,
Der dog kan rime paa selve Fanden
Saa godt som han selv eller nogen Anden!
Især burde Litteraturpersoner,
Fra Sangersker af indtil Pyntekoner,
Fra den, der sofflerer fra Pindi Top,
Ned ad, som Apollo det skal giøre,
Til den, der sofflerer fra neden ad op,
Med Navn i det mindste noget giøre,
Der gav os om Musers Kraft et Vink!
Da lover jeg vor salig Link,
Der rimede godt med Sving, og Hink!
Da lover jeg mig vor gode Zink,
Der rimer med ham, og paa tydsk, med Trink!
Und klink! mein Brüderchen! klink! klink! klink!
Og ellers for Resten er meget flink!)

Jeg skriver staaende, lidt paa Skree -
Hvis Parenthesen for langt er rullet
Paa Skrivepapirets den bratte Snee,
Og Stregen derved, som let kan skee,
Er kommen en Smule for langt fra Hullet -
Skyd Skylden for det, som for meer, min Far,
Paa bandsatte syttende Januar;
Jeg lider desuden meest derunder;
Vist ingen i Verden har mindre Stunder
Til lang Parenthes, end en Directeur,
Der, medens han skriver om Souffleur,
En Time før Stykket, der maa souffleres,
Skal Kongen og Folket presenteres,
Endnu har Ingen at stole paa,
Og en dog endelig have maa!

Der stod jeg og tabte Mund og Næse,
Pen, Blæk, og Papir, og gode Ord
Den ei kunde Skrift - Den Prent ei læse -
Og ingen Musik - og Alle hæse -
Og Tiden afsted, som Fanden foer.
I min Fortvivlelse vist jeg troer,
Jeg havde forsøgt det, selv at blæse -
Da endelig hørtes noget hvæse,
Og Sønnichsen mig imøde foer -
Jeg foer ham imøde ligeledes,
Af Glæde vidste jeg ei at stedes:
Jeg næsten gik reent fra min Forstand,
Og vilde favne den gode Mand -
Men Skiebnen maatte det just saa vende,
At Frøken Birouste stod næst derved
Og i Henrykkelsens Heftighed
Isteden for ham, jeg favnte hende.
Jeg derfor syttende Januar
I min Almanak benaadet har.

          *          *          *

I Barnlige Kiærlighed mest mig hoved
Den første Scene hvor der blev sovet.
Den Digter, som ikke begribe kan,
Hvorledes hiint Ægteskab gik an
Imellem den yngste blandt Halvgudinder
Og Søvnens Gud, det forklaret finder,
Naar her i det slumrende Frydendal
Han seer den samme Herr Guds Rival.
I hele min Maaned var denne Scene
Den skiønneste? Meer jeg alene?
Om Frydendal turde jeg ellers mene,
Han sikkert blev stor i adskillige Fag,
Hvis sove var noget mindre hans Sag.

          *          *          *

Skiøndt Skippere har meget udbasunt
Om Polens Kuld, i hvis frosne Pøle
Men let løber Fare, sig at forkiøle;
Saa troer jeg det dog paa Spitsberg luunt,
Mod Kulden paa Kongelig Danske Theater,
Hvor evige Trækvinds Iis-Passater
Igiennemstryge, som Syl og Preen,
Coulisser, og Skiørter, og Laar, og Been.
Jeg stod saa længe med blotte Kiole,
Foruden Pels, og i bare Skoe,
Paa høire eller venstre af de to
Min komiske Klodes kolde Pole,
At jeg paa Halsen en Svindsot fik,
Med Snue, med Hoste, med Krampe og Kolik
Hvorved jeg svandt hen, som Sol for Duggen -
(Jeg mener den islandske Dug eller Sliim,
Som ellers man ogsaa kalder Riim)
Og troede min Død mig vis i Gluggen -
(Jeg haaber, at Directionen ei har
Forglemt at Glugmaaned er Februar)
I Christmaaned kunde jeg ei krepere;
Thi for at døe maa man gaa i Staae,
Og jeg i nærværende Maaned maae,
Perpetuo mobilis, mig movere.
Til sidst en erfaren Mand paastod,
Min Svindsot var intet andet, i Grunden,
End Skuespildampen, man faar i Munden,
Og som man kan kalde Svinesod. -

          *          *          *

Nu hyppe sig mine Forretninger saa,
At det ikke er at tænke paa
Dem Efterverdenen at levere,
Ved her dem paa Riim at protocollere.

Hvert Stof til - være sig hvilken Form,
Blir utaknemligt, reent udueligt,
Og Skiønhedsværket deraf umuligt,
Saasnart Materien blir enorm.
Man lettere trækker den ud end ind;
Og lettere koges en Suppe paa Pind,
End Pind af Suppe, selv nok saa megen -
Naturen der dog vel er mindst forlegen
I plastisk Dannen, som er den egen,
Tidt finder for meget Kiød til Kind;
Og nødes til, selv sig at forplumpe
Saa stærkt, at Ansigtet bliver til Rumpe.
Jeg har Natur-Epopeer seet
I Dame-Cirkler, endog ved Hoffet,
Hvor Mund og Næse gik ud i eet,
Og ene ved Overflod af Stoffet.
Jeg selv har skrevet en Opera,
Der havde jeg taget i sammes Fabel
En fem, sex, syvende Dele fra,
Maaske var bleven i Form passabel.
For meget er værre, end for lidt, og kort:
Vor Herre selv Verden ei havde giort
Hvis Chaos havde dem været for stort -
Jeg derfor det Giorte vil ei berøre,
Før jeg faar noget mindre at giøre,
Og Krøniken smukt henlægge vil,
Til jeg faaer lidt mindre Stof dertil.
</body>
</poem>

<poem id="baggesen20011110100">
<head>
   <title>Min søde Jomfrue Oxenbøll</title>
   <toctitle>Min søde Jomfrue Oxenbøll</toctitle>
   <indextitle>Min søde Jomfrue Oxenbøll</indextitle>
   <firstline>Min søde Jomfrue Oxenbøll!</firstline>
   <notes>
      <note>1778. Manuskript i NkS 2632, 4°, Kgl. Bibl. - Første gang trykt i L. L. Albertsen, <i>Immanuel,</i> 1991, p.27.</note>
      <note type="credits">Bidrag fra Sven Sørensen.</note>
      <note>Kilde er Albertsen, Leif Ludwig: <i>Immanuel. En bog om Jens Baggesen</i>, 1991</note>
   </notes>
   <quality>korrektur1</quality>
</head>
<body>
Min søde Jomfrue Oxenbøll!
Jeg holder for, at gammelt Øl
Og Viin og Punsch og selv Conjak
Er ingen Ting imod Tobak
Til at oplive Sind og Siel
Naar Siel og Sind er ikke vel.
Og derfor Millioner Tak
For den mig skiænkede Tobak!
Men O! men vee! men ei! men Ak!
Den opbrugt er, og uden Trøst
Min Næse blev ved sidste Høst -
Ak! at De vilde nok en Bitte
I Deres Moders Daase hitte
Og - var det blot en Priis, med den
I Aften lindre

Baggesen!

Jeg nok engang bekom Tobak,
Og altsaa Billioner Tak!
</body>
</poem>

<poem id="baggesen2001100302">
<head>
   <title>Det fortvivlede Mord</title>
   <toctitle>Det fortvivlede Mord</toctitle>
   <indextitle>Det fortvivlede Mord</indextitle>
   <firstline>Hvad Ondt kan Spil dog ikke foraarsage!</firstline>
   <notes>
      <note>Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
     Hvad Ondt kan Spil dog ikke foraarsage!
Nys har man et Eksempel set;
I London eller her, det kommer ud paa eet;
Thi Tingen kan desværre sig tildrage
Saavel i Danmark som i Engelland,
Paa alle Steder kort, hvor Polskpas spilles kan.
Jeg uden Omsvøb altsaa vil
Fortælle det til Skræk for hver, som elsker Spil.

     I Selskab med en Del anstændige Personer
Af Fader Adams og af Moder Evas Kjøn
Befandt sig en Minervas Søn,
Hvis Sjæl og Krop med Kjolen og med Vesten
Etcetera, hvad han nu havde paa,
Var netop Overskud til fyrretyve Kroner,
En smuk, elskværdig, ung Person for Resten,
Men Polskpassist fra Top til Taa.

    Thebordet bort. Man Spillebordet henter.
Hans Majestæt Kong Caro, Dronning Coeur,
Prinds Picq og allermest Tref Serviteur
Han venlig hilser, og af Glæde straaler
Hans Øje, som en Drankers, naar det ser
Citronsaft, Sukker, Rom og Vand i store Skaaler
At blandes, lig vor Verdens Elementer,
Naar Tiden er ej mer.
Han spiller, det gaar godt, og endnu vældig
Er Glæden i hans Bryst; men ak; med eet
Beet paa sin bedste Ven, paa Tref Valet!
Han spiller atter, er uheldig.

     Hvo med de første taber, siden vinder:
Opmuntrer Haab; men snart og det forsvinder.
O grumme Skjæbne, er det ret?
Endnu engang perdu paa Tref Valet.

     En efter anden Kronerne borttrille;
Fortvivlet blir han ved ulykkelig at spille:
Forbandet! - atter tabt - Que Diable! - intet andet;
Han taber - Teufel! - intet hjælper det,
Paa dansk, paa fransk, paa tydsk, og altid rent forbandet -
Endnu engang, fordømt! en Beet paa Tref Valet.
Ulykken voxer, Raseriet stiger
Med den - hvert Kort, hans bedste Kort-Ven sviger;
Dybt synker Modet under Tabets Vægt -
De tyve Kroner gaae, trods Kløver-Knægt.
Halvparten af hans Værd, hans hele Sjæl
Er der, hvor Haabet selv sig ikke tør formaste
De runde flygtende Personer at antaste.
Ulykkelige Kortspils Træl!

     Fortvivlet Rolighed sig paa hans Kinder maler.
Ej mindste Diable han udstøder mer;
Mørk som hans Sjæl er Øjet; men hans Qvaler
Man bedre nu end forhen ser.
,,Hvad fattes Dem? - hvor staar det sig, Broerlille?''
Man spørger - Herligt! svarer han, og ler.
,,Oh! vi vil gjerne holde op at spille!
,,Spil, Søster! spil et Stykke paa Claver!''
Mal a propos, Adagio! dens Toner
Forstemme rent hans alt forspændte Sjæl -
Perdu! hans alt! hans fyrretyve Kroner!
Perdu hans hele timelige Vel!

     Vildt stirrer Øjet; tre til fire Gange
Spadserer han paa Gulvet op og ned,
Som en der grunder dybt, med gyselige, lange,
Uregelrette, tunge Fjed.

     Nu holdt man op at spille; men desværre
For sildig! alt udrustet er hans Sjæl
til Mord. ,,Hvorledes er det fat, min Herre?
,,Maaske befinder De Dem ikke vel?'' -
,,Lidt Hovedpine,'' svarer han, ,,kan være,
,,At den forgaar i Kjølingen;
,,Jeg gaar et Øjeblik, og strax skal ha'e den Ære
,,At være her igjen.''
Og dermed gik han oven paa. Man troede,
Han vil vel kjøle sig paa Kammeret;
Og man imidlertid Diskursen snoede
Til noget andet - Længe var'de det!
Men ingen kom igjen. Og nu man mumled'
Om hvor fortvivlet han gik ud,
Og man blev hed om Ørene, og tumled'
Paa Gulvet om ved - Knaldet af et Skud.
Selskabet stormer op iblandt hinanden
Til Salen, hvorfra Knaldet lød;
De se Geværet slængt paa Gulvet ; tæt ved Manden
Med brustne Øjne, bleg og stum og død.
Man føler Puls, man kniber Næse, Hage:
Omsonst! En smule Liv paa et og andet Sted
Tilsidst de bange Damer dog opdage.
Men der er altid Liv i, hvad de røre ved.
Af Is-Forældre den maa være fød,
Som ej, berørt af dem, lidt Tegn til Livet giver,
Med mindre han er overmaade død.
Omsider det ham og et Øjeblik opliver;
Men ak! han aabner kun sin Mund,
Og siger stammende: ,,jeg traf dig dog, din Hund!''
Imidlertid han stirred' hen et Sted
Paa Væggen lige for; det hele Selskab vender
Sig om, og tænker: hvad betyder det?
Igjennemskudt man der omsider kjender
Den ulyksalige - Herr Tref Valet.

     Forsag al Spil og Mord; men, om du det ej kan,
Min Læser! da gaa bort - og gjør som han.
</body>
</poem>

<poem id="baggesen2002112602">
<head>
   <title>Advarselen</title>
   <subtitle>Til Jens Kragh Høst</subtitle>
   <toctitle>Advarselen</toctitle>
   <indextitle>Advarselen</indextitle>
   <firstline>Hvad tænker du, min ædle brave Høst</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
                                                  <small>Kiøbenhavn, i 1814.</small>

     Hvad tænker du, min ædle brave Høst,
Forfulgt alt længe Selv af lyse Hov'ders Skiæbne,
Mens du dig burde taus mod egen Modgang væbne:
For mig endog at hæve kiæk din Røst!
Vil du da bringe dem, der noksom alt mistyde
Saavel dit aandelige Værd
Som al din legemlige Færd,
Til ganske Staven over dig at bryde?
Gaaer du fra Viddet reent? hvor vil du hen?
Med din dog intet mindre just end tykke
Jens Kraghske Lykke
Tør du dig lade mærke med, som Ven
Ei blot at kiende, men endog i Fare
Med Mund og Pen
At være selv istand til at forsvare
Jens Baggesen!
O hør mig! lyd mit Raad! Ifald din Rest af Ære,
Din Rest af Gods, din Rest af Liv,
Din Rest af muelig Tidsfordriv,
Du har en Smule kiær, lad dette Galskab være!
Tag, hvis det alt er sagt, dit Ord igien!
Anmeld, som Trykfeil, i Dannora
Hvad du har yttret om min Pen -
Og giør det snart! - thi den og den
Har hvisket mig i Øret (trods min Thora)
Der er Periculum in mora;
Da, hvor jeg mig nu vender hen
I Nu-Kritikens Morgenrøde,
Parnassets Borgervagt marscherer mig imøde,
Til hvilken (siger man) der snart skal støde
Et doppelt Vægter-Korps af Levende og Døde,
Der vist faaer Bugt med mig, om ei med den -
Da jeg i Roderiets nye Rige
Har mod mig alt det Borgerlige -
Ei blot for Foden Bækken, men
Lidt længer ude Strømmen og Passaten:
Borgmestren nemlig selv og Magistraten -
Og endelig tilsidst - om ikke hele Staten,
Dog i det mindste Statens Ven,
Om hvis til Sprøiten rede Pen
Alt Morgenstiernerne staae samtlig i Gelidder!

     Sadl altsaa hurtig om - dog nei!
Det veed jeg, brave Sandheds-Ridder.
Det kan du ei -
Sadl af! og sæt dig ned, hvor mangen Ven alt sidder,
Bag Giærdet, skiult i denne Hurlumhei!
Lad mig - som dog ufrelselig - alleene
Mod deres Morgenstierner, Dynd, og Steene!

     At jeg min Undergang imøde seer,
Og leer,
Bør ikke friste dig til lige rolig Svømmen
I denne Tidens usle Flod mod Strømmen.
Hvad skader det, ifald en Digter skeer
Lidt Uret af og til i virkelige Livet?
Ham blev i Nydelser, som ingen seer,
En rigelig Erstatning givet!
Hvad skader Almeenvellets Povl og Peer,
Om der er hist og her en Jens, som synger,
I Landet mindre eller meer?
Poeter har man dog i hele Klynger!
Desuden, var de nok saa faa,
De store har nu eengang, som de smaa,
Til alle Tider og til alle Steder,
Blandt andre glimrende Forrettigheder,
Den: at forgaae - <note>Sit jus, liceatque perire poetis! Hor.</note>
Og endelig: Decretum stat in curia:
"Volenti nulla fit injuria!"<note>Ham skeer sin Ret, der villig forurettes.</note>
Jeg klager ei, som Digter, hvis min Krands
Mig koster Liv og Gods og Ære,
Hvis i det mindste her til Lands,
Saa længe varer Døgnets Hexedands,
Jeg maa deslige næsten reent undvære.
Hvi stod, som om Parnassets Bloksbierglære
Kom ikke hende ved,
Min Muse stille paa sit gamle Sted?
Hvi vil hun ei sig ad som andre bære?
Hvi gaaer hun ikke smukt i Troppens Fied?
Hvi svinger hun sin Lilie, lig en Svøbe,
Mens hine med al Verdens Krandse løbe
Did, hvor der regner Kroner ned?
Hvi vil jomfruelig til Fods hun eene vandre,
Mens hele Verden sætter sig til Hest?
Hvi târ hun ei et Kosteskaft, som andre,
Og rider med, som hun kan best?
Løn som forskyldt har jeg, som Digter;
Og aldrig falder det mig ind,
Alvorligen, ved mine fulde Sind,
At anke paa, mig Lykken svigter.
Jeg vidste meget got, da jeg paa den Gallei
Ved Fødslen gik ombord, som salig Herr Cervantes
Og andre smukke Folk, at denne Vei
Til Lykken her paa Jorden var Peer Gantes.

     Men du, der ei som jeg (skiøndt yndet af de Ni)
Ved Himmeltafflet alle Dage
Kan leve høit af Suppe-Fantasie
Med drømte Marveboller i,
Og indbildt Haresteg, og digtet Mandelkage,
Beruust af den Parnassets Druesliim,
Hvoraf du her en lille Dryp kan smage
Paa Riim -
Du, der kun holder aandig Huus i Prose,
Og gav, som Dyrker af Minerva, Slip
Paa Spiisning i Apollohoffets Rose,
Du, synes mig, bør sikkre dig mod Glip
Af al optænkelig Velsignelse herneden,
Ved klogelig at holde dig
I denne Krig
Paa siællandsk Grund, saa langt du kan, fra mig -
Indtil min Død har sluttet Freden.
</body>
</poem>

<poem id="baggesen2002112603">
<head>
   <title>De Himmelskes Afskedsbrev</title>
   <subtitle>Til vor Lille</subtitle>
   <toctitle>De Himmelskes Afskedsbrev</toctitle>
   <indextitle>De Himmelskes Afskedsbrev</indextitle>
   <firstline>Du seer - maaskee før næste Sol er runden</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
     Du seer - maaskee før næste Sol er runden,
Alt visnet, som af Lynet rørt,
Den friske Krands, os Haabet havde bunden -
Du seer i Hytten her, hvor Morgenstunden
Dig tidt med Sundheds Smiil og Guld i Munden
Til vort forladte Leie havde ført,
Bag Støtten, som vort Suk nys havde rundt omvunden
Med blye Violer, ubønhørt,
Den neppe tændte Lampe slukt - forsvunden
Den høitidsfulde Glands i Vinter-Lunden -
Og Støtten selv beslørt:
De skiule sig dit Blik, de reene Navne,
Du nylig stirred paa,
Hvis Offer-Værdighed ei længer blot de smaa,
Men selv de store Templets Præster savne:
Du seer tilhyllet rings din Hyttes lille Chor,
Og Alteret bedækt med Flor -
Og - næste Søndag - ak! hvorhen du og vil skikke,
Løb du og selv fra Dør til Dør,
I Huuse, hvor du fandt os før -
Os trende Søstre seer du ikke.
Thi flygtede vi ere, bange, skye,
Forfærdede, med Zittren uden Lige,
Med Rædsel, med en Skræk, vort Sprog kan ikke sige *) - <note>*) Det tydske har: Entsetzen.</note>
Og flygte maa vi, flygte, flygte, flye
Bestandig, Dag og Nat, og aldrig standse,
Hvor der var ellers Tilflugt eller Ly
For os, og Altere for vore Krandse,
Og Ører for vort Spil, og Blik for vore Dandse,
Af Frygt for at fornærmes der paa ny.
Omsonst dit Suk, omsonst din ømme Klage,
Omsonst din kiælne Længsels Skrig
Til Skuepladsen kalder os tilbage,
Hvor paa Paradeseng, for Pøblen at behage,
Vor nøgne Moder ligger Liig.
Vi flygte, skiøndt uvidende hvorhen?
Fra Byen bort - i Natten - vildt - i Blinde -
Tyndklædte, frysende, som ingensinde,
Med Hænder strakt mod Himmelen,
Med Haaret flagrende for barske Vinde,
Forfulgt af søgne Furier derinde,
I hvilke Gorgos Døttre gaaer igien -
Forfulgt af (o! hvordan benævne den?)
Fritimernes og deres Yngels Muse,
Forvandlet til en Fastelavns-Meduse,
Forfulgt endog - (kast bort din danske Pen!
Hold op det mindste Vink om os at give,
Hvor selv en Frænde vil os grumt aflive!)
Forfulgt af selv - vi kan dig ei beskrive
Vor Qval! - af selv en elsket Søsters Ven!!!

     Vi flye; men hvor skal Gratierne hen,
Paa vakte Eumeniders Krigstheater,
Paa Tummelpladsen for mod Vold og Mord
Til blodig Hevn fremstyrtende Soldater,
Som nu er bleven selv i Nord
Den rings paa Land og Hav fredløse Jord?
Hvorhen, hvor Fiender skyde, stikke, hugge,
Slaae, rive, styrte, trampe ned,
Hvad Venners Overgivenhed
End nogenlunde lod med Fred:
De sidste Blomster i vor Haves sidste Bed,
De sidste Spirer af Blufærdighed?
Hvorhen? hvorhen? hvorhen? - Til end et Sted,
Som her paa Jorden vor Treenighed
Saa helligt og saa trygt som selv i Himlen veed:
Til Dannerdronningen Marias Vugge -
Til Englesalighedens Thrones Fod -
Der skal vi Rosenleiet, hun forlod,
Med vore Taarer smilende bedugge!
Der skal vi dandse rundt i hendes første Fied,
Der skal vi høre hver Naturens Stemme,
Som hendes spæde Hierte rørtes ved -
Der skal vi tryllet i Uskyldighed
Os føle Noer endnu, os føle hiemme,
Og hver en Braad, hvis Nag vi nu fornemme,
Hver Torn - der og er Torn i hendes Krone - glemme,
Tilbagedrømmende vor første Salighed.
</body>
</poem>

<poem id="baggesen2002112619">
<head>
   <title>Hunde-Komedien</title>
   <subtitle>
      <line>eller</line>
      <line>Den portative Himmel</line>
      <line>Til Hendes Høihed, Prindsesse Wilhelmine, Hertuginde af Würtemberg</line>
   </subtitle>
   <toctitle>Hunde-Komedien eller Den portative Himmel</toctitle>
   <indextitle>Hunde-Komedien eller Den portative Himmel</indextitle>
   <firstline>Den elskeligste blandt Fyrstinder</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
                                                     <small>Frankfurt, 1809.</small>
     Den elskeligste blandt Fyrstinder
I Fromhed, Ynde, Vid, og Aand,
Den skiønneste blandt Jordens Huldgudinder,
Som Himmelen bandt til en Hertugs Haand,
I hvis Gestalt og Stemme, Gang og Mine
Sig aabenbarer allerede her
Den Trylleglands, som straaler der,
Hvor hvert et Liv er Lyst, hver Lyst en Himmel er:
Den Gratier-omdandste Wilhelmine
Skal jeg, paa denne mig til Afsked huldt
Af Hende Selv forærte Pult,
Fiern fra de søde Ni, fiern fra de hulde Trende
(Som først i Stuttgard ret jeg lærte kiende);
Fiern fra min egen Muse, fiern fra Hende,
Paa dansk - og i et eget Rimerie,
Fra Prosa lige langt og Poesie -
Tilskrive,
Hvis ei mod Hendes Bud jeg vil ulydig blive.

     O du, hvis Stierneblik*) - hver Stift en Tryllepiil - <note>*) Pultlaaget var indlagt med Stierner af funklende Staalstifter.</note>
Forklaredes i Glands af Hendes Smiil,
Du hellige, hvis Giemmer jeg oplukker,
Fyldt af de Minder, Hun velsignede dig med,
Mens fuldt af Veemod, ak! mit Hierte sukker,
Erindrende sin sidste Salighed -
Laag, sande Klenodhvælving! som jeg hæver,
Imens hver Finger mig af Vellyst bæver,
Ved at berøre hvert et Sted,
Som hendes Hænder rørte ved -
Som end den Huldes Afskedsblik omsvæver,
Og alle Gratiernes med -
Du mig i Sorgens Nat og mørke Skyggers Vrimmel
Forærte, lyse, bærebare Himmel,
Hvis Indre giemmer min Gudindes Aand
I hulde Træk af Hendes egen Haand -
O søde Pult! besiæl mig med din Fylde,
Ved Synet af hvert Ord, mig skrev
Den Himmelske, som alle Muser hylde,
Til et Cytheres Smiil ei reent uværdigt Brev!
Lær mig de Vendinger og Toneløb, som snige
Sig ind i Helligdommen, hvor Hun boer,
Og lyse, muntre, lette, livelige
Bevinge hvert et Nyn i Gratiernes Chor!
Lær mig, hvad skiønt jeg føler, skiønt at sige!

     To Stiile - Siælens Yttringer i Ord -
Forskiællige fra det almindelige
Meddeelingssprog i Pøblens store Rige,
Var hidtil brugelige paa vor Jord
Blandt dem, som ikke snakke blot, men tale,
Og ikke løst betegne kun, men male,
Hvad der er Liv og fuld Betydning i:
Chariternes og Musernes i Grunden;
De førstes: let og frie - de sidstes: let og bunden -
Men begge dandsende til Aandens Melodie
Med Orden, Takt og Harmonie -
Den første, Haaret løst henflagrende deri,
Den anden, Lokkerne med Roser let omvunden:
Hin Prosa - denne Poesie.
Den første flyder, med Ondinens Tryllerie,
Af Sevigné'rs og Wilhelminers Penne -
Og havde jeg en slig, paa Stand jeg valgte denne.

     Den anden flyver med Sylfidens Luftmagie
Og Salamandrens Ild høit over Jordens Bierge
I Schillers Sommerfugl og Göthes Bie;
Skiøndt ofte, Gnomen lig, blandt underjord'ske Dverge,
Den og i Jordens Huuler skiuler sig.
Naar Aanden daler i sin Flugt og stiger
Imellem Livets Pole, Castor lig
Og Pollux, snart i Mørkets dybe Riger,
Og snart i Lysets høie Himmerig;
Naar Hiertet i sin Andagt taber sig;
Naar Tanken knæler og tilbeder;
Naar Kunsten bryder frem guddommelig
I Spil og Klang for Evigheder -
Den eene denne sidste sig tilsteder.

     Den første Stil er for naturlig nem,
For jordisk, og for ligefrem,
Naar lidt af dette kildrende Naive,
Det Kiønnet egne Tryllerie,
Vi andre vel maa lade blive:
Lidt pirrende, lidt - hvad jeg ikke kan beskrive -
Lidt wilhelmineligt - er ei deri;
Den anden er for kunstig slynget,
Og for høitidelig i Flugt og Gang,
For giennem Luften sig at svinge
Paa Sendebudets lette Vinge,
Og ikke fuldt saa hurtigt som en Piil,
Et Bud om min Uvigtighed at bringe
Til Würtemberg, med Postens Iil.

     Derfor, o Pult! besiæl mig til en tredje,
Der, ei for lav, og ei for høi -
Paa Sokker ei, som Blæst i en Comedie,
Paa Stylter ei, som Storm i en Tragedie -
Fuldkommen lige langt fra Hvisken og fra Støi:
Fra Stilen i de franske Mode-Blade,
Og Stilen i den tydske Messiade -
Mens hist den eene krøb, og her den anden fløi,
Paa zefirlette Fødder kunde løbe
Til Maalet: Wilmines Smil,
Og kort- og tyndklædt, noget i sin Iil
Af Atalantas Ynde røbe.

     Fra Stutgard (hvor - ifald min Lyst, min Hu,
Min Længsel, min Erindring, mine Tanker,
Og det jeg veed ei hvad, som i mit Hierte banker,
Udgiør mit sande Jeg - jeg er endnu)
Foer jeg om Natten, eene, lidt forvoven,
Igiennem store sorte Skoven
Ned af det kongelige Grændsebierg
Til Heidelberg,
Hvor hver en Kiempe paa den flade Neckarslette
Mig forekom i Førstningen en Dverg,
Saa fuldt var end mit Blik af den uhyre Jette,
Jeg i det sidste Vertshuus ovenpaa,
Deroppe, havde seet, og saae,
Og seer endnu - og hvis stormsvangre, graa
Brodeerte Tordenvest med Lynildsknapper paa,
Jeg af mit Øies Himmelblaa
Kan aldrig, troer jeg, meer udslette.
Her jog imidlertid en Lugt
Af  "den fuldendte Faust", jeg bar i Lommen,**)<note>**) En i Tydskland - skiøndt hidtil utrykt - temmelig bekiendt komisk Tragedie, i tre Dramer, af Danwaller, paa hvis Manuscript, som paa saa mange andre af samme Forfatter, endnu ligger Embargo. Den er stilet imod de samme, som min Klingklingelalmanak paa en lidt lemfældigere Maade angreb - Litteratur-Sansculotterne paa det tydske Parnas nemlig, hvis poetiske Jacobinerklub dengang var i Heidelberg.</note>
Strax ved min Kommen
Den hele Hær af Faustlinger paa Flugt -
Jeg meener nemlig Arniminerne,***)<note>***) Baron v. Arnim, bekiendt især af en Samling gamle tydske Viser, under Navn af Drengens Underhorn (des Knaben Wunderhorn), var vel hverken hin poetiske Revolutions Marat eller Robespierre, men i visse Maader dens S. Just.</note>
Som havde deres Reder i Ruinerne,
Men pludseligen, lig en Trop
Af Flagermuus, og Ugler, og Harpyer,
Saasnart jeg nærmte mig, fløi op -
Og tabte sig tildeels i Skyer,
Tildeels i andre tydske Byer,
Især i Landshut, hvor en Mængde sagde Stop -
Og (som jeg hører) nu den underfulde Krop
Ved Hielp af nye Jægerhorn fornyer,
Ad hele Verden blæsende i Løn -
Den eeneste som blev tilbage
Af disse Niflinger i vore Dage
(Hvad dem i Reden hist vil ikke lidet plage),
Var netop Göthes egen Søn:
En Yngling, livfuld, aaben, mandigskiøn,
Og elskelig; kort, som en Faders Hierte
Sin Søn - og som en Datters stille Bøn
Sin Elsker nogen Tid begiærte -
Som og jeg ofte, med en Faders Lyst,
Paa Heidelbergs ruinbestrøede Toppe,
Hvor jeg hver anden Dag med ham var oppe,
Forynget trykte til mit Bryst.

     Jeg blev kun fiorten Dage dennelunde
Hos min Homer****) i det romantiske Athen,<note>****) Voss.</note>
Og foer derfra, saa magelig jeg kunde -
Ved Hielp især af mine egne Been -
Til en slags Hovedstad, hvor jeg var ikke seen,
Paa Slottet op at gaae, af gode Grunde.
Mig nemlig laae paa Hiertet som en Steen
Den nye Tragedie, man kaldte Taffelrunde:
Jeg længtes meget efter, selv at see'n;
Og der blev netop givet saadan een
Af Hunde.
Med stor Forundring og med stor Respekt
(Da den blev opført just, som sagt, paa Hoftheatret,
Der til den Ende var lidt omkalfatret)
Jeg saae den - og tør sige kiækt:
Jeg ingensteds ved Syn af tragisk Pantomime
Var nærmere ved at besvime -
Selv aldrig i Paris! - "Das nenn ich ein Gefecht!"
Udraabte Kavalleren ved min Side -
Og maatte, for at hemme sin Affekt,
Da han blev alt for varm, sig selv i Munden bide;
Thi Hans Durchlauchtighed maa klappe først,
Før Kavallererne tør slukke
Den bravoskrigende brutale Tørst;
Og før han gier Signal, tør ingen mukke,
Blev han og nok saa rørt og skrækt.
Jeg selv mit hvide Tørklæd stak i Munden,
Ved en Grimas især af Overhunden,
Der lod, som om et Been han havde brækt
I Faldet ned fra Taarnaltanen,
Hvorpaa han stormende steg op og svingde Fanen,
Men ak! nu laae dernede gruusbedækt.
De smaa Krabater i de nette Hoser,
Indfødte veldresserede Franzoser
Tilsammen, spillede perfekt -
Og giorde, hvad de store Kammerater
Har giort, og giøre paa vor Jords Theater:
Effekt.
Men det er ikke hvad jeg vil berette -
Hvad denne Pantomime giorde mig
Uglemmelig,
Og værd, Prindsesser at fortælle den, er dette:
Den gamle Hertug i sin Loge sad og saae
Med megen Majestæt og Andagt taus derpaa,
Og lod, som om han ei det ringeste til Krybet
Omkring ham mærkte, reent i Hundene fordybet -
Det spilhenrykte Personal,
Parterre, Loger, kort: den hele Sal,
I Stilhed ventede, som sagt, paa hans Signal -
Og maatte meget længe vente;
Thi Klap ham sielden, Raaben aldrig hendte.
Paa eengang raabte han, i det Infanternes,
Prindsesse-Niecernes, Prindsesse-Tanternes,
Og Statsministrenes, og selv Gesandternes
Parykker, Haar, og Glas, etcetera
Sig vendte
Mod Stedet, dette Raab kom fra:
,,Haha!
,,Sind also noch die fremden Prinzen da?
,,Ich glaubte sie verreist schon lange -
,,Bah!''

     Jeg ei beskrive kan, hvor mange
Frugtsommelige Damer der kom ned
I Logerne ved denne Leilighed -
Af mangen Hofmand sprang den kolde Sveed -
Parterret selv blev angst og bange
Ved denne pludselige lange
Forunderlige Tale ned fra Thronen -
Og frygted alt, ved Revolutionen
I Hans Durchlauchtigheds Gemyt,
For Hertugdømmet, og for Kronen,
Og for dem selv, og deres Afkom - Pyt!
Det blev ved det, det var  - Geheimeraaden
Ved Siden af mig løste Gaaden:

     En Hoben Prindser, bittesma
(Hvoraf i Tydskland der er ikke faa)
Var efter et Besøg, der havde varet længe,
For nylig reist; den gamle Herre, svag
Paa Synet, skuffet af Forklædningens Bedrag,
Og af de velopdragnes Takt og Smag,
Som han saae klavre med besynderligt Behag,
Indbildte sig endnu at se de vakkre Drenge.
Den skiønne Holding i den hele Legion,
Smaasablerne, Halvstøvlerne, Rabatterne,
Polletterne, Guldkorsne, Stierneklatterne,
De høie Hattefiær, og selv Kravatterne
Bestyrkte hans Illusion -
Jeg selv var længe halv i Tro'n.

     Men med et Tordenbrag, som intet Øre fatter,
Der ikke selv har hørt dets Skrald,
Brød hele Salen ud i længe hemmet Latter,
Da Knuden løstes Knald og Fald,
I det den første Hunde-Taffelridder
Med en utrolig net Credenz
Treen frem i Ordensdragt foran de tre Gelidder,
Og giorde, Næsen høi, men Munden lens,
Aldeles som en liden Excellenz,
Sin Reverenz.

     Jeg ønskte, Taarer i mit Øie,
O! var Prindsesse Wilhelmine her,
Som hvert et komisk Træk i Livets stive Færd
Skatterer i dets hele Værd,
Tak hendes fine Sands for Livets sande Høie -
Hvor vilde hun af Hiertet lee!
Thi slig en Scene, hvis den ret skal røre,
Man maa med eget Øre høre,
Man maa med eget Øie see.

     Ved Hoffet, i hvert Huus, paa Gaden,
Og rundt om Staden,
Hvor denne tragiske Begivenhed
(Et Thema, hver Fortæller varierede)
Fra Mund til Mund saa længe cirkulerede,
Til den i Handling, Tid, og Sted
Blev til en reent forskiællig fra den sande -
Fandt hver politisk diplomatisk Pande
Hint Udbrud af Hans Høihed et Beviis
Paa Modenhed til Paradiis;
Og at - da Hundene han tog, forkeert, for Drenge,
Isteden for at tage, ligefrem,
De sidste (Drengene) for dem -
Han ikke meer herneden giør det længe.

     Prindsesse, hvad jeg her fortæller, er af alt,
Hvad paa min Reise hidindtil er hændet,
Det eeneste, hvori lidt Sukker og lidt Salt
Jeg fandt Dem værdt at blive sendet.
Det Salte har jeg alt fortalt,
Det Søde sparer jeg til Slutningen af Brevet. -
Thi, at jeg ellers meer har lidt end levet,
Da Veien er for slem, og Veiret alt for fælt,
Sær for en Muse, der i Stutgard lidt forkiælt,
Lidt kuldskiær, og lidt lækker selv er blevet -
At det bestandig regner, hagler, sneer -
Og at vor Verden (som maaskee hver anden)
Gaaer avet om og ganske fra Forstanden -
At Bankerotter blive fleer og fleer
I Mynt, i Mod, i Mening, og i meer -
At Tropper overalt marchere,
Og alle Tydsklands Fyrster, store, smaa,
Med franske Kors, og franske Hatte paa,
Sig efterhaanden her i Frankfurt indlogere -
At Jord og Himmel græde Blod og Graad
Ved hvad den store Mand, som conscriberer
Hvorhen han peger, reqvirerer -
Og at Fyrst Primas selv er ganske vaad
I sit utætte Forbunds Celle -
Mig synes, deels for lidt bevendt,
Deels af Aviserne for vel bekiendt,
Til en Prindsesse saadant at fortælle.

     Om mit Besøg ved Hoffet her maaskee
Jeg kunde melde noget (hvis ei Brevet
For langt var allerede blevet)
Der kunde faae en Engel til at lee -
Thi ingensteds paa Jorden har jeg fundet
Et Huus til gammel Etiqvette bundet
Saa fast -
Jeg troer, hvert Baand, hver Snor, hver Strikke,
Som surrer Barmen her i Tvangens Bast,
Trods Barmens Fylde, brister ikke,
Hvis og Europas hele Snørliv brast.
Hvor meget Liv, hvor megen Aand og Ynde,
Hvor megen Kundskab, Fromhed, Dyd -
For ei at tale om uskyldig Fryd -
Gaaer her ei tabt af Angest for at synde
Mod Bud
Der var i Middelalderen retfærdige,
Og ere, som Ruiner, end ærværdige,
Men stride nu mod dem, som gav os Gud!
Dog, jeg er bange, lod jeg mig forføre,
Marschallens Pragt, Hofdamernes Frisur,
Og Taffelets og Pagernes Cultur
Lidt at berøre,
Jeg aldrig kunde meer igien ophøre.
Fra Kiøbenhavn vil snart mit Skyndebrev
Nyt, Wilhelmine værdigt, indeholde,
Hvis ikke Hessens Oprør torde volde,
Jeg paa min Fart derhen lidt standset blev.

     Forinden, hulde, søde Hertuginde!
Er jeg endnu bestandig der,
Hvor Musens udenlandske Himmel er.
Hvis ei til Nektarbordet meer derinde,
Hvor een af de velsignte Tre,
Der dagligen omdandse min Gudinde,
Hver Aften skiænker Thee,
Den lykkeligste Giæst sig synlig kan indfinde,
Er i det mindste dog hans Aand
Tilstæde der usynlig allesinde
I sagte Kys paa deres Haand.
Den svæver end i Sinarosenlufte
Beruust af sin Erinrings Nektardufte,
Fra Strængene, Charlottes Fingre slaae,
Til Divanbolsteret, De sidder paa -
Den hører liflig snakke, lee, og sukke,
Mens hin Cicilias Brystfløitetoner klukke,
Fortryllelsernes Dronning der,
Usynlig hendes Throne nær -
Seer og bevarer i det stille Hierte

Hvert Udtryk af en Engels Fryd og Smerte,
Hvert Smiil, hvert Blik, hvert Øientryllerie,
Og hver en Perle, Himlen drukner i -
Den føler dybt, hvad aldrig Dem har talet
Min Læbe - mine Blik Dem aldrig malet
Med halv den Ild, som sødt fortærer den,
Og hvad end mindre skildre kan min Pen:
At der, hos Dem, den fandt, hvad Digteren
I Livet, overalt, hvor han kom hen,
Har søgt og søgte, søgt og søgt igien,
Og didindtil kun fandt i Idealet -
Seer, hører, føler, og forkynder det mig sødt
I salig Zittren, som mig giennembæver,
Hvergang et Blik paa Mindepulten hæver
Mig til den Himmel, hvor den svæver,
Naar rundt omkring mig alt er dødt.
</body>
</poem>

<poem id="baggesen2002112620">
<head>
   <title>Magister Anders Paarses Trøstelige Sørgetanker over Knud Vidfadme</title>
   <subtitle>
      <line>hin Siællandsfars, høistbedrøvelige men dog salige Endeligt, da han eene ombord, efterat have mistet alt sit Mandskab, sank med Top og Tavl i Sydsøen</line>
      <line>1810</line>
   </subtitle>
   <toctitle>Magister Anders Paarses Trøstelige Sørgetanker over Knud Vidfadme</toctitle>
   <indextitle>Magister Anders Paarses Trøstelige Sørgetanker over Knud Vidfadme</indextitle>
   <firstline>Nu ligger han da død, begravet</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
     Nu ligger han da død, begravet,
Imellem Fiske, stum som de,
Dybt under Himlens Graad, i Havet,
Der fik saa tidt Jer til at lee;
Der, skiøndt han tumlede saa vide
Blandt slagne Folk og Folkeslag
Paa vor og paa den anden Side
Af Narrekuglen, for og bag -
Af Lysten dreven, og af Nøden,
Til Peru, Cap og Malabar,
Dog blev bestandig, selv i Døden,
En ærlig ægte Siællandsfar.

     I Sørgetakter, sorte Noder
Jeg hører vilde Klagevraal
Paa Gammelholm og i Nyboder
Sig blande med mit Sørgeskraal:
Hver slænger sin Kabus i Støvet
Med en fortvivlende Grimas
Og hulker: "Flaaden blev os røvet!
"Og Knud tog Fanden! Alt er Fjas!
"Hvor finde vi en anden Flaade,
"Saa gammel, søevant, stolt og prud?
"Og, hvis vi fandt den paa en Maade,
"Hvor finde vi en anden Knud?"

     Jeg svarer: Ikke ved at flæbe -
Man til Seilads har nok af Vaadt -
Enhver maa tørt og muntert stræbe
At giøre Tabet atter got!
Fra Danmarks Bakker, Norges Fielde
Nye Orlogssnekker glide ned!
Tak dem, der ikke Taarer fælde,
Men Træer, af Hiemlandskiærlighed!
Og, for Jer anden Sorg at stille,
Fordi en Broder gik sit Skud -
Betænker, at, saasnart I ville,
Enhver af Jer er selv en Knud!

     Hvis meest af alt Jer gaaer til Hierte,
At han forgik - med andre Ord:
At han i Synd og Sorg og Smerte
Bedrøveligen heden foer,
Da vil jeg smukt jer skaffe Liise
Ved Sangen om hans stolte Død,
Og hver en Holmens Job beviise,
At den var salig mild og sød -
Hvis og blandt mine Trøstetanker,
For Store skrevne som for Smaae,
Der een og  anden Yttring vanker,
Som de Studeerte kun forstaae.

     Smukt giver han i Flaskebrevet,
Som midt i egen Undergang
Han Eder har saa kiærlig skrevet,
Mig Texten til min Trøstesang:
"Hvad angaaer ellers Undergangen
"Allene her i Havets Skiød,
"Jeg siger til mig selv, at mangen
"Poet sig ønskede min Død!"
Ja! søde Fætter! uden Pralen:
Mig løbe Tænderne i Vand;
Gud give kun, at til dens Malen,
Som til den selv, jeg var i Stand!

     Men ak! din Sang blev eene givet
Det Bos af Glædens Poesie,
Som ruller rundt i Sandselivet
Og slaaer saa jævnt dem alle ni!
Thi du, naar jeg mig slog for Panden,
For at begribe lidt Latin,
Gav Bog og Hovedbrud til Fanden
Og drak dig - et Glas Brændeviin,
Og svor, imens af alle Kræfter
Jeg søgte Græsken at forstaae,
At jeg i Bøger ledte efter,
Hvad i mig selv og Flasken laae.

     Jeg troer, du havde Ret. Desværre!
Jeg troer det alt for sildig fast,
Da jeg er bleven vant at spærre
Mit Bos ved Grublen ved hvert Kast;
Jeg arme halvstudeerte Røver
Nu mærker hvert et Øieblik,
At jeg din sunde Sands behøver,
Trods al min lærde Grammatik -
Men, lige meget, jeg vil slynge
Dig her en Krands, saa got jeg kan;
Hver Fugl med eget Næb maa synge,
Hver Cantor og med sin Forstand.

     Saa hører da, studeerte Degne,
Som tolke selv Horaz paa jydsk!
Som ingen Ode giør forlegne,
Var den endogsaa nok saa tydsk!
Og I, som alle Tanker matte,
Der ei paa Hosesokker gaae,
Bestudser, hvad I ikke fatte,
Og føler, hvad I ei forstaae,
Mens jeg paa min Maneer betragter
I dette lavt begyndte Digt
Med stedse mere høie Fagter
Min Fætter Vidfadms Endeligt.

     Som disse Vers, var og herneden
Hans Liv en langsom Stigen op
Fra Lavt til Høit, fra her til heden,
Fra Fødslens Dyb til Dødens Top:
Han kom til Verden i en Jolle,
Alt efter gammel Fiskerskik,
Og spilled dog saa fiint sin Rolle,
At han forlod den i en Brigg -
Han selv Jer vilde det, jeg vædder,
Saaledes have trykket ud:
Han fødtes som en siællandsk Skrædder,
Og døde som en romersk Gud.

     Jeg om hans Barndom ei vil tale,
Selv om hans Ungdom tier jeg;
For i min Flyven ei at dale,
Jeg over begge slaaer en Streg.
Der blandte sig saa meget dyriskt,
Naturligt, og naivt deri,
At mit Talent, som blot er lyriskt,
Giør best at springe det forbi -
Kun der, hvor Stoffet sig fortynder
Og undgaaer reent den ydre Sands,
Hvor Knud, som blot Idee, begynder,
Begynder mine Tankers Dands.

     Hvor Antipoders Østerlide
Bekrandser Perlens stille Grav,
Paa Støvplanetens anden Side,
Midt i det jordforladte Hav -
Paa denne nedadvendte Flade,
Hvorom, man sige hvad man vil,
End mangen Bisp paa trykte Blade
Beviser, den er ikke til:
Paa denne fast utrolig fierne,
Vidunderstore stille Dam,
Der speiler hver nedgangen Stierne
Og Midnatssolen - seer jeg ham!

     Og hvordan seer jeg ham? Allene!
Ei blot forladt af Folk og Dyr,
Men og af Planter, Træer og Stene,
Ja selv af Bølger og af Skyer:
Allene, som, før Evas Møde,
Det ikke var den første Mand,
Og som, naar vi er alle døde,
Det ei den sidste vorde kan -
Allene - paa et Vrag, som synker
I Himmelbuens klare Speil!
Troer I, hans Eensomhed jeg ynker
Paa Dækket der, saa troer I feil.

     O! var en Stilling at misunde,
Var nogen Stand paa Kloden værd,
At man for samme gik til Grunde,
Saa var det hans paa Dækket der!
Hvor følte han sig let! berøvet
Alt hvad en Siæl betynge kan,
Indtil det mindste Gran af Støvet,
Saa got som alt i Frihedsstand!
Hvor følte han med hellig Gruen
I det Uendeliges Skiød
Sig hævet af Slet Intets Skuen
Høit over Altings Liv og Død!

     Rundt om ham var kun Hav og Himmel
Uadskilt, i hinandens Favn;
Thi Stormen og dens Bølgevrimmel
Var sagtnet om den siunkne Stavn.
Som lyttende til Dødens Luren
Selv Solen syntes stille staae,
Mens rundt omkring i al Naturen
Hans eene Puls han hørte slaae -
Havhimlens Aftenmorgenrøde
Kun blussed til hans Tidsfordriv,
Og alt var stille, taust, og øde,
Som Graven, om hans eene Liv.

     O! Støvets Farver er for matte
Til denne Stillings Malerie!
Hvor maatte han fuldkommen fatte
Den nyeste Philosophie!
Da hele Verden for hans Øie
Var Nullet til hans eene Streg,
Og alt det Vide, Dybe, Høie
Blot syntes Skallen om hans Jeg -
Da med sin Lyst og med sin Smerte
Han paa den glandsomflydte Pæl
Sig følte stolt det Heles Hjerte,
0g alle svundne Kroppes Siæl!

     O! som i disse Øieblikke
Du, Seierkronte! for mig staaer,
Al Verdens Herskerglimmer ikke
Med din at maale sig formaaer!
Saa længe Bagkastellet kneiser,
Saa længe Tønden staaer ved Magt,
Du byttede med ingen Keiser
I mageløs monarkisk Pragt!
Du paa den hele Klode rider
I det uendelige Flud,
Med Ørkener paa alle Sider,
Stolt og allene, som en Gud!

     "Men nød han disse Herligheder
"Saa nær sin Ende?" (spørger I)
"Mon sligt et Øieblik tilsteder
"En Siæl abstract Philosophie?"
Spurgt hen i Taaget! Var han ikke,
Trods Støvets Tragten, Digter fød?
Blev han ei rolig ved at drikke
Og raabe Hurrah til sin Død?
Blev han ei ved endog at rime
Til Eder selv sit sidste Brev?
Og sørged han i Dødens Time
Ei selv at bierge, hvad han skrev?

     Den Vished, at den ei kan vare,
Forhøier hver en voldsom Lyst:
Vi trykke Bruden i en Fare
Kun mere heftig til vort Bryst;
Og, troer mig! hvis man har det første
Blandt Livets Goder, Siælens Fred,
Er ei blot Vellyst i den største,
Men overjordisk Salighed!
O! det er sødt, naar man har prøvet
Alt paa det Grønne, paa det Blaa,
Med Vished at forlade Støvet,
Og reent med Top og Tavl forgaae!

     Thi tørrer, Venner, alle Taarer,
Som flyde over svunden Nød!
Det Stød, som mindst af alle saarer
Det trufne Bryst, er Dødens Stød.
Hvis Eders Hierter mindre bløde
Ved Styrtning af en Taareflod,
Saa græder ikke for de Døde,
For dem, som Livet overstod,
Men for de Sørgende, som bleve
Tilbage her i Trængslers Land -
Kort: for de Lidende, som leve,
Og som jer Medynk hielpe kan!
</body>
</poem>

<poem id="baggesen2002112626">
<head>
   <title>Sendebrev fra de tre Gratier</title>
   <subtitle>til Udgiveren af Bladet Søndagen</subtitle>
   <toctitle>Sendebrev fra de tre Gratier</toctitle>
   <indextitle>Sendebrev fra de tre Gratier</indextitle>
   <firstline>Du, som Apollo nægtede maaskee</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
     Du, som Apollo nægtede maaskee
Paa Daniens Parnas det ærefulde Sæde,
Som efter Vessels Død, vi undte dig med Glæde,
Og som endnu vi stedse ledigt see;
Du, som han afslog ganske vist den Ære,
Det Tvilling-Spiir, Skialdungen Evald bar
(Hvis Norge Hakons Digter arvet har),
Endogsaa blot som Medregent at bære;
Du, for hvis Alvor, blandet med lidt Skiemt,
I Sang, man fordum af og til gad høre,
Vor fædrelandske Nutids Smag og Øre,
Til Runeqvæder vant, er reent forstemt;
Hvem derfor og, af os alleene giemt,
I det Valhalla - som dem lidt beruuser
(Imellem os!) - de norske danske Muser
For lang Tid siden alt har glemt;
Du, hvem dog ingen Haan  og ingen giftig Pille,
Selv ingen Bagframyrden af dit Navn
(Endskiøndt vi leve selv i Kiøbenhavn)
Ved vor Beskyttelse kan skille;
Du, som saa ofte fik os til at lee,
Som tidt fik vore Taarer til at trille,
Hvis Sang enhver af os nu voxne tre
Alt nynnede, da hun var ganske lille, -
Hvis Spøgelse, da sidst du gik igien,
Der indjog en naturlig Skræk i mange,
(Skiøndt vi for Spøgelser er vel saa bange
Som den og den),
Mens alle Dagens store Helte gyste,
Os tre smaa Piger dog aldeles ikke kyste,
Men ordentlig fik til at løbe hen
I Søndermarken, og den næste Have,
Hvor man lod Smagen kort tilforn begrave,
Som om vi selv en smule gik igien -
O du - hvad skal vi kalde dig? - vi ville
Saa gierne, mellem store Navne, dit
I vores eget Sprog udmærke lidt,
Og uden dog at krænke nogen sit -
O du - ja det gaaer an! - o du, vor Lille!
Modtag i dette Brev, vi Søstre har med Iil
Tilskrevet dig, ved Hiælp af tre smaabitte Fiædre,
Som i en Snup, fordi vi havde ingen bedre,
Vi trak i Flugten ud af Amors Piil -
Modtag i - Mønstret for din egen Stiil
Den Hilsen, som vi alle vide,
Blandt alle Hilsener du bedst kan lide:
Vort Smiil!

     Vi har til dig en lille Bøn. Paa Hiertet
Os ligger noget meget svært,
Som har os længe destomere smertet,
Da Modersmaalet er os alle tre saa kiært
Som i dets reene friske Kierne værdt -
Ja, Baggesen! saa kiært som Haab og Minde,
Som Kiærlighed, af begge nært -
Som Taagens Flugt for Morgenvestenvinde,
Som friske Liliers og Violers Duft,
Som Duggens Taarer, der paa Rosenblade rinde,
Som Lærkens Dirren i den morgenrøde Luft -
Som Ynde, Vid, og Dyd, og Dannemarks Fyrstinde.

     Vi har til dig en lille Bøn, som sagt
(Er du den gamle, sikkert en Befaling),
Paa hvis Opfyldelse, der taaler ei Forhaling,
Os Søstre ligger megen Magt.
Altsaa i Sprogets elskte Navn til Sagen!
Det er i Aandskulturens Nomarkie
Den Livprovinds, vor Dyrkning blomstrer i,
Der ikke kan bestaae ved blot Tiltakketagen.

     Og vores Modgangsskaal i Dannemark er fuld -
Og, skiøndt vi hade Klynken, Graad og Klagen,
Vi tidt har ønsket os dybt under sorten Muld.
Hver Nat, trods Ormens Væv og Lammets Uld,
Der bolstrer rundt de tæt omsvøbte Lagen,
Vi rystes af en næsten russisk Kuld,
Til hvilken knap Bellona selv fandt Magen -
Er Natten slem, er endnu værre Dagen!
O, den betager med Forfølgelser af Smagen,
Af Kunsten og af Sproget - med en Plagen,
Hvortil man aldrig saae og aldrig hørte Magen,
Os Huldgudinder alt vort Huld -
Vi hverken kunne eller ville,
Trods den nu halv om halv forkyndte Fred,
Udholde det at blive her, du Lille,
Hvis den Forfølgelse skal vare længer ved.
Siig! vil du? kan du? tør du os berede
Et nok saa lille sikkert Tilflugtssted,
Hvis ei mod Nattens Kuld, saa dog mod Dagens Keede?
Et Hul, en Krog, en Vraae, som Hytten ved et Led,
Kun reen, og net, og peen - og varm af Kiærlighed,
Hvori vi smaa, mod hvem de alle er saa butte,
Os kunde putte,
Hvori vi Søstre sammen kunde boe,
Saalænge Vintren varer, lidt i Roe -
Hvori vi Gratier, som ingen modens Muse
Vil længer huuse
(Maaskee ei heller kan), dog kunde faae lidt Ly,
Og trives halv om halv, som smaa Violer
I Solens første tarvelige Straaler,
Om ikke faae vort hele Huld paa nye? -
Du eier dog endnu vel inden Muren
Af skandinaviske Literaturen
(Det er at sige, denne Hovedstads)
Saa megen - bedre sagt: saa liden Plads,
Som der behøves til et Søndagsgilde
For de to, tre, der gierne til os kom,
Og til en lille Springenom,
Ifald vi os lidt lystig giøre vilde? -

      Vi meene nemlig saa: den gode Smag
Har vel Høihelligdage, Kroningsfeste,
Samt store Pølsegilder, trods den beste,
Men ingen stadig ugehellig Dag -
Kort: ingen Søndag. Siden flere Døgne,
Som sees af Pilestrædets Almanak,
Der egentlig bestaaer af bare Snak
Om indenlands- og udenlandske Løgne,
Om Salgues, om sig selv, og alt det søgne Pak,
Hvorfor vi sige mange Tak,
Er egentligen alle Dage søgne. -
Ulykken er: Penia kom herind:
Der blev om hende giort saa megen Vind,
At han, der paa Parnassets lyse Tind
Knap skiælne kan en Pindar fra en Pind,
End sige neden om, i Alskens mørke Føiten,
En Muse fra en Muus, en Qvinde fra en Qvind -
I Dagens Hurlumhei sig giftede med Tøiten.
Fra den Tid af hver Uge gik forbi
Foruden Sang og Klang og Offring til de Ni.
I en bestandig Hverdags- Industrie
Gik al Religion fra Musetemplet fløiten.
Og bort naturligviis gik ogsaa vi. -
Nu maa man lutter Gavn derinde virke,
Kulør de Lu, Kulør de Lax,
Hver Muse sidder uden mindste Fax,
Tilskiærende med hiemmegiorte Sax
Grovt hiemmegiort Kattun, paa Bænk af egne Birke -
Giør nogen mindste muntert Spring, saa - Paf!
"Skaf!" raaber Rosifleng derinde, "skaf!"
Til hver en Cornifex og Tragolaf, *)<note>*) Comiske og tragiske Udyr.</note>
Til hver en Riimsmed, der kan blive noget af,
Fordi han i en Ruf hans Meening traf
Ved Helligdommens Laas, hvis lukte Dørre knirke,
Med Pædagogens rustne Søm at dirke,
Og ved at bruge dem, som Navler, i en Raf
Til Hesteskoe for Kunstens Hippograf. **)<note>**) Hippogryf fortiener den Pegasus, de ride paa, ikke at kaldes.</note>
"Skaf flere Vers som dem, min Broer, kun! skaf!
"Din Skaal! det er kun tyndt, men du har got deraf!"
Saa syes og smedes der i Templet, Klif i Klaf,
Imens Daglønnerne til Finkelflasken lirke -
Paa Taget midlertid, for og lidt nyt at virke,
Man spille seer en Telegraf,
Som paa Korsøers alt længe søgne Kirke.

     O Holberg! Evald! Vessel! i hvis Ruus
Var Saligheders Hop, og Flugt til Himles Himle,
O! saae, paa Sokkens og Cothurnens Gruus,
I Herrens, i Apollos eget Huus,
Jert Øie denne lave Suus og Duus
Af alle søgne Dages Træskoevrimle!
I see den ei! - Men du har seet den, du!
Og seer den dagligen, den Dag i Dag, endnu:
O tag af Væggen ned, og stem din muntre Lire,
Og syng mod Dagens Roes en ugentlig Satire,
Saa længe til vor Fiende holder op,
Som Klokker og som Klemter og som Kimer,
Paa det omrodede Parnasses Top
At udbasune hver en Sjaur, som stimer,
Til Fods, til Hest, paa Træskoe, og med Grimer,
Derop -
Og rose, rose, rose, rose, rose
Snart rundt omkring den hele Trop,
Snart neden om den hele Mose,
Hvert Skubkars Trillen, hvert et Springgaashop,
Hvert Løb i Rende, hver en Fod i Hose,
Sin egen skæve Gang, og selv - dit Stop!

     For første som for sidste Gang
Vi tre, som ellers hist i Rosenlunden
Tilhviske Digteren, ved Amors Blunden,
Den hemmelige Vækkesang,
Har næsten glemt os selv i en lidt heftig Klang
Af Udraab, som os foer af Munden -
Men ak! vor Taalmod var paa Bunden,
Vor sidste stille Taare var nedrunden -
Vort qvalte Suk blev til et Skrig -
Vi lod os længe nok taalmodigen mishandle;
Men en Nedbryden, disse Dages lig,
Af Sproget, af vort sidste Himmerig,
Kan Gratier (mellem os og dig!)
Et Øieblik til Furier forvandle -
Og intet lignes kan i Harme, som du veed,
Med Fromhed selv, naar først den bliver rigtig vred!

     Men lad det sidste Gang, som og den første, blive,
Vi vore kiælne Fingre smaa
Tilblods paa Dagens Øre slaae
Og reent itu paa Dagens Næse rive -
Dens Øine bliver ei, kun vore Hænder blaa;
Til Døgnets trommespiilte Kiæver
Der hører berlichingske Næver
Med meer end Alluunshandsker paa.
Vi ville, det er egentligen Sagen,
(Vil du, som vi)
Hver Søndag i det mindste ganske frie
For alt det søgne Bryderie,
Fra nu til evig Tid aldeles glemme Dagen. -
Satiren i vor Søndags-Harmonie
Skal egentlig bestaae deri,
At naar vi spille, dandse, synge, drikke
(Som efter Messen, du bør holde, skader ikke),
Det lade skal som om vor Spil og Dands
Var hverken inden- eller udenlands -
Som om vor Sang og Drik i munter Suus
Var hverken Øllets eller Vinens Ruus -
Som om vor Spil, og Dands, og Sang, og Drik
Var ikke Gnomers, men Sylfiders Pikenik,
Hvortil selv Uskylds Engle kunde kikke -
Som om nærværende var med sin Ætherkrands,
Og tusind Øines reene Himmelblikke,
Den lyse Nat i al sin Glands,
Og - som om Dagen var der ikke.

     Mens altsaa Nordens mørke Melpomene,
Som Natten høi, som Kampens Norne vred,
Omtont af Luurer, stolt, med tunge Fied,
Hver Offerfest i al sin Herlighed
Nedstiger paa den blodbestænkte Scene,
Som inden Kredsen af opdyngte Bautasteene
Den store Blotmand hende krandset har
Med alle Fiær af Helas røde Haner,
Og alt det sorte Løv af Yduns Haves Graner,
Som er, som kommer, og som var -
Mens stundom end Minerva, som Athene,
Forsamler Nordens Muser af og til
I sit Museum under Asken Ygdrasil
(Der ikke længer breder sine Grene
Ud over Skandinavien alleene),
Men hvor der er kun sielden Sang og Spil -
Mens alle Bragurs Børn deslige store Feste
(For store næsten for os smaa)
Ved Aarets tolv og fire Tider giæste,
Med gyldne Harper, og med Kroner paa -
Mens rigtig nok og tidt af Muser een og anden
Forlader Dagens Flikkerie,
For ugentligen at besøge Manden,
Der maler Hovedstadens Skilderie -
Og ham, der i Dannora kiæk og frie
Tar værre fat, end paa Hollænderen tog Fanden,
Paa Skuepladsens ny Hollænderie -
Mens alle de, som sagt, dog varme sig - og gyse
Paa Demanttillier under Tag af Guld
Af i det mindste meer end Kuld -
Vi tre, som Bragur just (især naar han er fuld)
Var, er, og bliver aldrig ganske huld,
Vi tre, som skiælve, naar vi bare hører nyse
Sexarmen, eller ham, der er saa stor
Som tre Giganter, hvad han hedder, Thor -
Vi tre, hvem Freya selv, den skiønne Dyse
(Som hun i Offerlunden staaer)
Med hendes mindste Blik kan kyse -
Vi tre, dog Børn endnu, hvordan det gaaer
(Den ældste fyldte femten først i Aar),
Maae, Stakler, gaae omkring og fryse.

     O laan os Huus, vi bede dig,
Hver Hviledag, hvorpaa bestandig iilte
Til Jorden ned lidt Himmerig,
Fra den Tid, Selv derpaa Naturens Herre hviilte;
O laan os Gulv, o laan os Tag
Hver, alle Børn især, saa kiære Søndag-Aften,
Hvorpaa man gierne glemmer i lidt Mag
Hver Ugens søgne Hverdagssag;
Hvorpaa man glemme kan i nogen Leeg
Hver Dydens Priis, som faldt - hver Lastens Kurs, som steg -
Hvorpaa man glemme vil i ædel Spas
Alt fjaset Alvor og alvorligt Fjas -
Hvorpaa man glemme bør i Poesie
Det flaue Prosa-Liv, man lever i -
Hvorpaa, mens hist et Smiil og her et Kys
Hver Modgangs-Storm og Torden byder Tys!
Man drukner al sin Sorg i Druesaften,
Og er som een, der aldrig havde havt 'en -
Og bliver, hopsasa! du gamle gode Ven,
(Hvad der er best) et lille Barn igien!
Flet os, med smule Kunsten, dig blev givet,
Heroppe - langt fra Sumpen og fra Sivet -
Af Modersmaalets Eviggrønt
Et Søndagstempel ei, men blot en Søndagshytte,
Hvor der kun er lidt reent og peent og kiønt,
Og ei for megen Stads, der os kun lidt kan nytte!
Det norske Huus, du veed, er alt for mørkebruunt -
Og kan os spæde Tre mod Kulden ei beskytte -
Indret det, om du kan, lidt hyggeligt og luunt,
Saa ville vi paa næste Søndag flytte.

     End eet: Vi komme, som vi staae og gaae,
Medbringende den Smule, vi har paa,
For Resten intet. Da vi dog maa hvile
Hver Søndag-Nat, saa maae - (nu vil du smile!)
Saa maae vi bede dig see til,
Os med en Seng - en Himmel-, om du vil -
Og Omhæng, Teppe, Liin, og Underdyne,
Lidt understrøet med Blomster - at forsyne -
(Kun ei med Vinterblomster, eller: Snee!).
Een Seng er meer end nok til alle tre;
Kun maa du see at skaffe til den eene
Tre kniplingbræmte, tynde, fiine, reene,
Nye, lette, lunefulde Pudevor -
Det øvrige skal vi nok sørge for.

     <small><wrap>Hist og her i Kiøbenhavn, d. 5 Marts, d. 29 October og d. 28 December.</wrap></small>

    Aglaja.&nbsp;&nbsp;&nbsp;&nbsp;&nbsp;&nbsp;Thalia.&nbsp;&nbsp;&nbsp;&nbsp;&nbsp;&nbsp;Euphrosyne.
</body>
</poem>

<poem id="baggesen2002112627">
<head>
   <title>Til de tre Gratier</title>
   <subtitle>Svar paa Sendebrevet</subtitle>
   <toctitle>Til de tre Gratier</toctitle>
   <indextitle>Til de tre Gratier</indextitle>
   <firstline>Udrust mig du, som jeg har end tilbage</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
     Udrust mig du, som jeg har end tilbage
(Trods alle Livets andre Glæders Savn)
I din af mig ukrænkte Moders Favn,
Erindring af min Barndoms første Dage!
Udrust mig med det lyse Skiold,
Som engleholdt, Uskyldigheden dækker,
Naar de smaa Hænder den mod Himlen strækker,
Befalende sig Gud i Vold!
Udrust mig med det blide, rosenrøde,
Duftmilde, friske, linde, tornefrie,
Kun Barne-Paradiiset egne, søde,
Forunderlige svundne Tryllerie,
Hvorom kun de, som Uskyld krænkte, klage,
Det er for evig med de første Dage
Forbi!
Og du, som, før min Tankes Flugt blev frie -
Før Hiertet vidste, hvad det var at synde -
Sin første Bøn, sin første Poesie,
Sin første Kiærlighed min Andagt stammed i,
Du himmelske med Uskylds Melodie,
Omfavn mig, Modersmaal, i al din Ynde!
Gienkling mig, som paa Skiødet du mig klang,
Hvor salig jeg om Kap med Engle sang,
Alt nynnende, som henrykt i Guds Rige,
Hvad Hiertet følte, Fantasien saae,
Men hvad endnu jeg ikke kunde sige -
Og hvad endnu jeg ikke kan forstaae -
Det høie, dybe, himmelunderlige,
Som i din Kingos Jule-Psalme laae!
Omsuus mig med de nordlyslette Vinger,
Hvorpaa du lige høit og tonefuldt,
Men meere hierteligt og meere huldt
End dine Søstre, dig mod Himlen svinger!
O! fyld mig med din Aand, du danske! du!
Som var før Danmark var, som er, som bliver,
Naar Hiemmet taber nok en Stavn endnu,
Og Folket selv sit Navn, som Folk, opgiver;
Du, som da lever end, dets Aand, med hellig Klang
For andre Herthas Hytter, andre Throner,
I dine store Sønners Heltetoner,
Og i din lilles kiælne Hyrdesang!
Tryl mig i Dag med al din Velklangs Sødme!
O lær mig, letberuuset af den Kraft,
Du giemmer i din Honnings milde Saft,
Lig Amor, naar i Uskylds første Rødme
Han dypper Spidsen af sin Piil,
Med Zittren, som i salig Fare -
Og dog med Elskovs egen Iil -
Ei reent uværdig at besvare
De danske Huldgudinders Smiil!
Men I - hvorefter al min Stammen leder -
Men I, velsignte selv især,
Hvis Trillingguddom jeg tilbeder!
Omsvæver mig, fra hist og her,
I Tryllekredsen meer og meere nær!
Hvad er - hvad kan jeg - uden Eder?

     Med ingen Fryd paa denne Jord
(Især paa dens luslidte Side,
Og mindst her i vort kolde Nord,
Hvor faae sig rigtig fryde gide)
Kan lignes den navnløse Lyst
Den Salighed, hvormed jeg trykte
Til mine Læber, til mit Bryst,
Det Brev, som - aabnet, læst, og kyst,
Saa zittrende, saa tidt, saa tyst -
Mig egentlig af Fryd forrykte,
Saa reent - at hvis jeg aldrig før
Var Digter, blev jeg det, I Hulde,
Af Glæde sviml, af Vellyst ør,
Af Saligheder fuld tilfulde,
Ved - glemt og lille, som jeg er -
At faae det hvide Baand af Jer -
Hvad siger jeg? - det blaa! det blaa! hver Strimmel
Af Eders Baand er danneblaa;
Thi danske Pigers Øine, Nordens Himmel,
Og Glemmigikkens Blomst er saa! -
Ja! hulde Gratier! seer mine Taarer trille!
Ja! Digter føler jeg mig nu!
Seer mig min sidste Sorg med eet at stille!
Seer mig med Himlen i min Sæbeboble spille!
Jeg er saa ganske, Søde! hvad I ville -
Jeg er et lille Barn endnu!
O! kalder mig bestandig Eders Lille!
Til denne Hæder just stod al min Hu.
Stor eller lille - den, Jer aldrig svigter,
Stor eller lille - hver en ædel Digter,
I huldt beskytte, sidder uden Gru
Paa Toppen af det Bierg, hvor Helte svimle -
Og er, som født dertil, i Himles Himle
Med høie Guder Du og Du.

     Ja! hulde, søde Smaa! jeg vil berede
Jer Uskylds Overgivenhed
Midt i den store Byes stedmoderlige Keede,
Saa got jeg kan, et lille Tilflugtssted!
Ja! jeg vil bygge Jer et Tempel ei, men krandse
Den Hytte, jeg Jer alt har bygt;
Og i den lille Sal derinde skal vi dandse,
Trods Vintrens Snee derude, trygt -
Og, oplyst, i en Huulning dybt i Grunden
Skal Dannersprogets Støtte staae
(Med friske Blomster hver en Helligdag omvunden),
Med Holbergs, Evalds, Vessels Navne paa -
Men foran Støtten skal, af tre Gestalter
Som baaret, hver min Elskte lig,
Af sneehvidt Marmor hæve sig det Alter,
Hvortil I kaldte mig -
Hvorpaa med Myrrha-Drys jeg festligen vil nære
Den Ild, der, mildt oplysende vor Lyst,
Skal lue reen, Urania til Ære,
Som Flammen i mit Bryst! -
Og jeg vil stille mig for Altret hen, og messe
For mine søde Smaa:
Hvordan Naturen er, naar den er i sit Esse -
Og hvordan Troen kan, trods Kirkens Presse,
Og Kunsten, trods Naturens selv, bestaae -
Og stundom skal jeg, i en hellig Tale,
Naar vi har spøget længe nok og leet,
Som hurtig Bladet vendende Prophet,
Trods Udbys Vender-om, andægtig Eder male
Vort korte Livs evindelige Hale -
(Dog mindre sort, og mindre ud i eet)
Hvorledes, for Eksempel, Evigheden
Kan altid anbefales, ubeseet,
Dem, som i Tidens Kortenspil herneden
Blev beet -
Da just, naar det er Vinter, det, som kommer
Og forestaaer,
Er, tidlig eller sildig, Vaar og Sommer,
I hvor det gaaer -
Og vise skal jeg paa den Livets Scene,
Herr Ingemann har malt saa fuul,
At der er ei saa sort, som mange meene -
At der er og lidt grønt - hvis og Athene
Derover skulde blive guul: -
Hvorlunde vi, med Vessel, vel maa sande
(Der dog af Landet aldrig drog),
At der er brodne Kar i alle Lande<note>Allusion til Wessels <xref poem="wessel2002092206"/>.</note>
(Som Bommerter i hver en Bog,
Og sikkert ogsaa Fluer i hver Pande),
Men ikke - lige mange dog; -
At man kan Perler finde, naar man leder,
Paa Bunden af hvert Hav; -
Og - at man altid ligger, som man reder,
Selv i sin Grav; -
At, har man altid just ei Julekage
Hver Søndag at traktere med,
Tvebakker og, til Thee, ret artig smage -
Og kort og got - i al Enfoldighed:
At selv det Maadelige kan behage,
Naar, vel at mærke! der er Maade med -
Særdeles vil jeg eet og andet sige,
Ved denne høitidsfulde Leilighed,
Om Veien, som man end kan gaae til Himmerige
Med nogenlunde Sikkerhed:
Hvordan, blandt andet, og vi skulle dysse
Vor Kummer, til vi komme der -
Og elske, lege, skiemte, synge, kysse,
Saa længe vi er her!
Ja! jeg vil tage, naar I vinke, ned af Væggen
Den Luth, som taus saa længe hang,
Og under Fauntag, Kys, og Kiæledæggen
Hver Søndag-Aften synge Jer en Sang -
Og hvis med hulde Blik I til mig smile,
Lidt styrkende mit Mod,
Jeg sværger høit ved Amors gyldne Pile,
Skal Sangen blive god -
Hver Søsterlilie til dens Klang skal dandse
Sig varm og rosenrød -
Og ikke mig, men Støtten skal I krandse,
Hvergang min Sang er sød!
Thi hvad er jeg? - iblandt Anacreoner
Den mindste! - dog -
Fra mine kyste Læbers Bæven toner,
Som Vestvindsuusen giennem Skovens Kroner,
Henhvirvlet af sig selv, det danske Sprog!
Det synger - ikke jeg - som lader eene
Mig giennemklinge heel
Af hvert et Englepust, som blev dets reene,
Halvaabne, runde Mund til Deel.
Som, for Eksempel, her - i det jeg skriver
De danske Huldgudinder til -
Hvis Stilen Sang, og Brevet Viise bliver,
Det Modersmaalet er, som Værket driver -
Og Pennen dandser, som det vil.
Selv intet, tør jeg derfor ogsaa vove,
Som Altrets Præst,
Min Hyttes himmelske Besøg at love
Den ønskte Fest.
Alt hvad jeg har af Herlighed i Livet,
I hulde Tre!
Blev mig i denne lille Hytte givet,
Som her I see -
Dens Indgang nemlig. Kommer ind at skue:
Hvor alting staaer
Som blæst derinde! Seer den reene Lue,
Hvis spidse Tunge høit mod Altrets Bue,
Som brændte selv deri mit Hierte, slaaer!
Seer Sengen opredt! Seer de fine Lagen!
O putter Jer deri,
Naar Natten kommer! glemmer, glemmer Dagen
Og Dagens Bryderie!
Betragter Teppet! føler paa de bløde,
De lunefulde Pudevor!
Men glemmer ei, livsalighulde, søde,
Ved dette Syn - med eet saa rosenrøde -
Hvad I har lov't, at sørge for!
</body>
</poem>

<poem id="baggesen2002112628">
<head>
   <title>Til Fru Leonore Heckscher</title>
   <subtitle>
      <line>født Michaelson</line>
      <line>(Efter Tilsendelsen af en Blomsterflor for et Vers paa fire Linier)</line>
   </subtitle>
   <toctitle>Til Fru Leonore Hekscher</toctitle>
   <indextitle>Til Fru Leonore Hekscher</indextitle>
   <firstline>For et lille Digt, saa stort</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
     For et lille Digt, saa stort
Knap som Enden af min Finger,
Som den lille Purk har giort,
Deres eget Smil gav Vinger -
Han, der nemlig i mit Bryst
Har, naar Veiret er lidt stille,
Intet andet at bestille,
Og der tidt giør ganske tyst
Vers imellem, vel saa lange
Som min Arm tre fire Gange,
Eene for sin egen Lyst -
For et saadant Intet, ak!
Der fortiente neppe Tak,
Sender De mig, søde Frue,
Hid en Skok af Floras Smaa,
Hver som Hende Selv at skue
Hver med Amors Piil og Bue,
Hver med Cypris Belte paa?

     Hvilken yndig Vellugthimmel!
Hvilken Blomsterbørnevrimmel!
Røde! gule! hvide! blaa!
For hans Fiirblads lille Larve
Deres store Haves Flor!
For hver Linie selv en Farve!
Og en Klynge for hvert Ord!
For hvert Bogstav fra den Bengel,
Der dog aldrig, som jeg troer,
Bliver, hvis han og blir stor,
Ret til noget paa vor Jord,
Dufter paa sin skiønne Stengel
Mig en yndig Blomster-Engel -
O! jeg er ei meer i Nord!
</body>
</poem>

<poem id="baggesen2002112629">
<head>
   <title>Til General-Krigscommissair Astrup</title>
   <toctitle>Til General-Krigscommissair Astrup</toctitle>
   <indextitle>Til General-Krigscommissair Astrup</indextitle>
   <firstline>Tak, kiære Ven! for Bladet du mig sendte</firstline>
   <notes>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
</head>
<body>
                                                       <small>d. 22de Januari 1816.</small>
     Tak, kiære Ven! for Bladet du mig sendte
For otte Dage siden, og hvorved
Jeg ikke just min Pibe tændte
(Da jeg ei ryger, som du veed),
Men ellers, hvordan det sig hendte,
Behandlede med en Slags Uforsigtighed,
Saa det blev borte, før jeg om det vendte.
Jeg skamfuld dig bekiende maa,
Jeg halv kun saae,
Hvad stod derpaa
Om Klapsen, jeg gav Wosemose;
Nu hører jeg, det var af Hempels Pose,
Og nu begriber jeg Spørgsmaalet af din Pen:
"Hvorledes vil du stikke den
Skose?"
Hvorledes jeg vil stikke den, min Ven?
Ved blot at prikke
Paa Posen, som Herr Hempel kun paa Skrømt
Har tømt!
Oplyse Manden kiærligen og ømt,
Hvor dumt det var, ifald han havde drømt
I min at kikke.
Kun det, min Broer, og andet vil jeg ikke;
Thi her er ingenting at stikke.

     Hvad synes dig, om hen med Syn
Paa Fyen
Meer end paa Bladet og paa Hempel,
Da han sig spørger for i denne Sag
(Der rigtignok er ikke hver Mands Fag),
Ifald jeg skrev ham til, som følger, for Eksempel?
Her skikker jeg dig min Concept -
Du, der paa Rim har Indlæg skrevet,
Vis mig det Venskab, som Adept
I denne Kunst, at omkalfatre Brevet,
Hvis af det tørre Vid, som egner Skriverie
Til Folk som Hempel,
Du finder ikke nok deri,
Og sæt derpaa dit Lunes Stempel,
Ifald med mit det er forbi!
Concepten lyder saa (kun er jeg bange,
Du finde vil de fleeste Vers
For lange -
Hvis saa er, skiær dem over frisk paa tværs!):

             *             *             *

     "De synes, kiære Hempel, fast at knurre
Lidt vranten over det bekiendte Klaps,
Jeg i et ganske lystigt Snip-Snap-Snurre
Her gav en nyfødt litterarisk Laps -
De har indrykt i Odenses-Avisen
Omqvædet af bemeldte Visen,
Og derved bragt i Omløb selv i Fyên
Det gamle Snip-Snap-Snurres Spil-Fornyên;
Det takker jeg Dem for; thi det er got,
At slige velfortiente Klapse
Lidt kunde skrække Fyenske Lapse,
Og ikke Kiøbenhavnske blot -
"Men," spørger De (som sagt, med en Slags Knurren)
Strax efter smukt aftrykte Basselurren,
Og den udmærkede Correx,
Der stedse synes Dem et X
(Se Mose, nemlig, O se Mose,
Ned i Molbækken med den Wosemose!),
"Hvad skal man tænke om en Klak som den,
"Af Sprogets høie, reene Digters Pen?"

     Hvad man skal tænke, kiære Hempel?
Naar man paa Prent vil fælde Dom
I Sagen, som der handles om,
Meer end hver anden, for Eksempel!
Meer end den første beste Laps,
Der taber Mund og Næse ved et Klaps,
Der trykker paa hans Galskab Hogarths Stempel!
Hvad man skal tænke, kiære Hempel?
"At naar den høie, reene Pen,
"Der let ei klakker, Klakken slænger hen,
"Saa veed den, hvor den slænger hen,
"Og naar, og til hvad Ende, for Eksempel!"

     Til rette Tid, paa rette Sted,
Kan (siger Doctor Morten Luther)
I Klak mod Fanden og hans Glutter,
Naar Pennen selv ei noksom sprutter,
Det hele Blækhorn selv gaae med!
Den Sætning Dem maaskee betutter;
Men jeg kan ikke hielpe Dem!
Den maa Dem synes nok saa slem:
Min Mand er Doctor Morten Luther -
Hvad den Mand sagde, havde Klem!
Og blot i Snak ei overborde
Han yttred sig saa ligefrem;
Men, som han sagde, saa han giorde:
Paa Væggen af et vist Gemak,
Hvor Satan ham af fulde Pose
Begyndte grovt at wosemose,
Jeg selv har seet den store Klak,
Som ingen Kalken meer kan tvætte,
Skiøndt Luthers Træk var ellers ganske nette.
De skulde bare see den Klak, Herr Hempel!
(Paa Wartburg kan den sees endnu
Med Gru -
Mod den er min et Fluestempel -)
De vilde sikkert, saae De den,
Faae meer Respekt for velanbragte Klakke
Og ikke meer om, hvad en ædel Pen
Ved visse Leiligheder slænger hen,
Saa trøstig hen i Veiret snakke.
De vilde see, hvordan til Tid og Sted
Og til behørig exemplarisk Ende,
Naar man vil dumme Diævle mærkebrænde,
Det hele Blækhorn kan gaae med.

     At jeg nu Sted og Tid og smukt Eksempel
Har taget vel i Agt og Hu
Med mit proportioneerte Stempel,
Skal et Par Linier endnu
Dem giøre klart som Solen, kiære Hempel.

     Hvad Stedet nemlig angaaer, for Eksempel,
Da, skiøndt det er et reputerligt Sted,
Hvor tidt jeg selv mig sætter ned,
Trods mit Justitsraad- og Professor-Stempel,
Og snakker uden mindste Dolk
Med andre ret honette Folk
(Som, for Eksempel nu med Dem, Herr Hempel!)
Saa veed De dog nok selv, at hvert Pallads,
Der ikke just er bygget blot til Stads,
Har en aldeles ikke hellig Plads,
Hvor Peer og Povl sig og kan sætte,
Hvor der er Adgang til for Dværg som Jette -
Med andre Ord, at Soldins Skilderie,
Trods mangt et philosophisk Stempel,
Er intet sphinxbevogtet Isistempel -
Og at en Laps i Poesie
Kan (naar han ei sit Navn fordølger,
Og siden târ hvad derpaa følger)
Fast giøre hvad han vil deri.
Men sig, hvor skulde jeg anbringe Klapsen,
Hvis ikke der, hvor jeg traf Lapsen?

     Hvad Tiden angaaer - Himlen frie
Mig for at sige derom meere!
"Gid den var bare snart forbi,
"Den Fandens Tid, vi lever i!"
Saa sukker ikke blot de Ni,
Men mange Flere!
For om den Wosemoserie
Dem uden mindste metrisk Øre
Tilstrækkeligt Begreb at giøre,
Stik bare Fingeren deri!
Og see, hvordan De Dem vil smøre!
Den Muse, der vil, klædt i Musselin,
Og uden noget Loddent ud at vende,
Tvers giennem den til Evigheden rende,
Har ganske tabt Forstanden sin -
Og det er, ser De, kiære Hempel,
Trods Smitsomheden her af mangt et stort Eksempel,
Endnu Tilfældet ei med min.
Hun ei Livstykket kaster just med Sløret
Paa Modens Vink aldeles bort;
Men efter Veiret, Veien, eller kort:
Hvad man i Fyen og, troer jeg, kalder Føret,
Hun skifter Fodtøi, og tar Støvler paa,
Hvor hun med Skoe kan ikke gaae -
Ja, lar dem, naar det gielder, bide,
For paa det vandskye Lær desmeer at kunne lide.
Naar Wosemosen engang fryser til,
Gaaer hun paa Skøiter, om man vil,
Derover i det lette Lunespil -
Og naar Molbækkens Tid er reent udrunden,
Naar atter Musehimlen bliver blaa,
Da først hun tyndklædt dandse vil i Lunden
Med Rosen-Skoe og Lillie-Strømper paa!
Til mine vandskye Vers De seer nu Grunden!

     Hvad Enden angaaer, den er snart udfunden,
Hensigten nemlig med bemeldte Klak:
Naar Folk, der ikke veed, hvad de skal tænke,
Lar trykke deres tankeløse Snak,
Som, for Eksempel,
De Selv, Herr Hempel,
At mærke dem en Smule med lidt Blæk,
Til andres Skræk.

     Saavidt historisk klækkeligt Eksempel,
Hvorledes man skal tænke, naar man kan.
Hvis ei, gaaer og i Løbet hvert Hvordan -
Og nu Moralen, kiære Hempel!

     Naar man i Odense, Stavanger, eller Rom,
Aldeles ikke veed, hvad man skal tænke,
Bør man sin simple Hempeldom,
Før man den lader løbe Landet om,
Forsigtig med en lille Mundkurv lænke."

            *             *            *

     Der har du min Concept i første Kast,
Som den blev jasket ud i Hast
Strax efter Forespørgselen: "om ikke
"Jeg vilde Snippen, som
"Herr Hempel spilled ud i sin Snapsnurre-Dom,
"Stikke?"

     Da det er just i Dag din Fødselsdag,
Mig syntes artigt, den at fire
Lidt muntert med en Smule tør Satire
I din og min og Møllers Smag! *)<note>*) Vor Ungdoms- og, som vi haabe, Alderdoms-Vens, Professor og Rector Møllers i Helsingøer.</note>
Hvis Pjecen smager jer, den smager maaskee flere
Holbergske Venner her i Byen -
Skiøndt hist og her man den vil kriticere
Med Strænghed, frygter jeg, i Fyen.

     Nyd længe huuslig høit i Seng og Sæde
For Resten meer alvorlig Glæde
End den, et stakkels Lunebrev fra mig
Hver Fødselsdag i Spøg kan skiænke dig!
</body>
</poem>

<poem id="baggesen2002112631">
<head>
   <title>Aand mod Haand</title>
   <subtitle>Til Dick*)</subtitle>
   <toctitle>Aand mod Haand</toctitle>
   <indextitle>Aand mod Haand</indextitle>
   <firstline>Jeg troede Rygtet ei, der spredte sig</firstline>
   <notes>
      <note>*) I Anledning af, hvad han veed nok selv, Aftenen d. 5te Februar efter hans saakaldte Triumf.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1</quality>
   <keywords>oehlenschlaeger</keywords>
</head>
<body>
---
<center>Motiv og Motto:</center>

                      Oehlenschläger:
        "Hvordan vil du, min Ven, nu holde Kampen ud?
               Hør der!" -

                       Baggesen:
        "Naar du dig giør til Dick, saa giør jeg mig til Knud!
               See her!"

---

     Jeg troede Rygtet ei, der spredte sig
Om en imod din Hule frygtelig
Fremskridende Komet, benævnt Kabale,
Hvori man paastod, at du angav mig
Som Hoved til Kometens Hale -
Jeg troede, det var ganske grundløst Digt,
Indtil du selv mig sagde noget sligt.
Dick! er det mueligt? har du kunnet glemme
Saa ganske, hvad du hidindtil
Erfaret har af mig bag Elben og her hiemme,
Hvor noget andet stod paa Spil,
End hvad der hører Aanden til -
Og hvor jeg ærlig lod fornemme
(Kun alt for høit!) med Haand og Mund
Min lydelige Bifaldsstemme,
Hvergang jeg fandt den mindste Grund?
Du altsaa vilde, traf mig den Ulykke,
Jeg veed ei selv hvordan, at lade trykke
(Thi skrive kunde jeg det ei)
Og op faae ført paa Sangens Kongevei
Et saadant Medynk værdigt Stykke,
Du vilde, siger jeg, i sligt et Fald
Fra Musebiergets høie Hald,
Klangrustet med Apollos gyldne Piile,
Nedspringe med et Drenge-Hop
I Spidsen af en hvervet Piber-Trop,
Hvorpaa du burde med Foragt nedsmile?
Det kan jeg aldrig troe om dig -
Skiøndt andre Grunde
Du sikkerlig
Ei finde kunde
Til slig en Muelighed at tiltroe mig!

     Men, kiære Dick! deslige dig jeg skiænker
Og leer ved hver en saadan Leilighed;
Jeg veed, du siger let, naar du bli'r vred,
Meer end du mener, troer, og tænker -
Og at du, som Poet, er nu lidt vred paa mig,
Er ligefrem! jeg er det og paa dig!
Poeter, som gaae til og fra Forstanden,
Er altid vrede paa hinanden -
Hvem der gaaer fra, hvem der gaaer til?
Vor Eftertid afgiøre vil.
Men, hvordan den afgiør det eller ikke,
Saameget er dog vist, at, Haand mod Aand,
Du min Kritik vil ei tildøde stikke
Foruden Aand med bare Haand.
Hvad spiller udenfor det Aandeliges Grændser,
Den indenfor, som Aand, ei ændser.
Thi seer du - jeg vil tiene dig -
Den er aldeles ei, som din Fru Klare,
Blot legemlig!
Tillad derfor, at jeg mig ei kan bare
Mod Skraal af Hals og Klap af Haand
At trække lidt paa Smilebaand
Og svare:
Troer du, min kiære Dick, det ærgrer mig,
Der ei dit Dikkeda kan lide,
At Smagløshedens Jubel krandser dig,
Fordi du Smagen lod i Græsset bide?
Troer du, at min Kritik sig bryder om
En Snees Parterroristers*) Bifaldsdom,<note>*) Lidt æsthetisk Pøbel, meer eller mindre, findes vel i alle fire "den komiske Klodes" Verdensdeele: Loger, Parket, Parterre, og Gallerie - den tredies yttrer sig kun meest lydeligen, hos os i det mindste.</note>
Mens Publikum, som jeg, godmodig tier
Til dine flaue Hexerier -
Og ene seer og lytter til
En Walters Englemine-Tryllerier,
En Rosings sande Martyrinde-Spil,
Og Stykkets Frelsers, din Forsoners, Harmonier?
Nei! til i Kredsen af de Faa,
Der, hvad er ægte Kunst, forstaae,
Dit eget Dikkeda faaer Prisen vundet,
Spil du kun Ridder Ulen, Dulen, Dof
Og Vaabendrager Finken, Fanken, Fof,
Beskraalet ved dit eget Hurra-Hof,
Af mig aldeles umisundet!
Men - eet er: from og god at unde dig
Parterre-Klappelsen af din Moer Ludlams Hule -
Et andet: frygtsom at fornedre mig
Til, paa hver Plads, hvor Aander møde sig,
Min Dom om dennes Røverborgerkrig
Mod Smag, og Sprog, og Kunst at skiule -
Min Dom: at Stykket selv (forstaae mig ret!)
Er, efter mangt et Slæt og Efterslæt
Af Smags, og Sprogs, og Kunsts, og andre Pletter,
Hvormed din Høst din Vaars og Sommers Glands udsletter,
En sørgelig dramatisk Vinter-Plet.

                                                            Knud.

            E. S.
     Jeg siger dig det her i lette Vers sub Rosa -
Vil du, saa skal jeg snart bevise det i Prosa
</body>
</poem>

<poem id="baggesen2002121001">
<head>
   <title>Afskedsbrev</title>
   <subtitle>Til Herr Kammerherre v Kaas, Hofmarskalk hos H. K. H. Prinds Christian Frederik</subtitle>
   <toctitle>Afskedsbrev</toctitle>
   <indextitle>Afskedsbrev</indextitle>
   <firstline>Du gaaer herfra, min elskelige Kaas!</firstline>
   <quality>korrektur1</quality>
</head>
<body>
                                        Amalienborg i Paris,
                                 Tirsdag Aften, d. 14de Decbr. 1821.
     Du gaaer herfra, min elskelige Kaas!
Og lukker, nær vor oldenborgske Throne,
I den fordanskte Rue Castiglione,
Den sidste Livets Dør for mig i Laas,
Bagdøren nemlig til mit Hippokrene,
Som du mig hidtil aabnede alleene,
Hvergang, med Kaffekanden i din Haand,
Din Morgenhilsen vækkede min Aand -
Hvergang du tændte Lys mig i mit Mørke,
Og skiænkte mig af egen Flaske Vand
(At sige, blot i legemlig Forstand)
Imod min Tørsts besynderlige Tørke.

     Du gaaer herfra - og nu er det forbi,
Foruden Frokost, med mit Digterie,
Trods al den anden overvættes Næring,
Jeg her - der nylig i Sanct Pelags Skiød
Som stakkels Fange sad paa Vand og Brød -
Faaer af mit Dans Apollo til Foræring -
Fra Doppelt Viin og Meer end Risinggrød
Til Steg af Harer, Selv Hans Høihed skiød -
Trods al den nye Begeistring, mig lod finde
Min Ungdoms Ideals foryngte Minde,
Ved Synet her af den Amalia,
Hvis Smiil i Glands, som Guders Syn kun taaler,
Med hellig Ynde himmelsk overstraaler
Hvert fordums Blik af min Urania!

     Trods det Olymp - for Digtren uden Mage,
Hvori din Bortgang lader mig tilbage,
Jeg frygter meget, nu du reiser bort,
Min sieldne Digter-Evne til at nyde
Hvad Muser her og Gratier mig byde,
Trods al sin Styrke komme vil tilkort -
Og at med dig - indtil sit sidste Minde,
Indtil sin nye Opblomstrings sidste Skud -
Min nys opstandne Digteraand vil svinde
Og hver dens spæde Straale slukkes ud.

     Thi, hulde Digtervækker uden Lige!
For - selv paa høieste Parnassets Top,
I Paradiis, ja selv i Himmerige
(Hvis man beholder ogsaa der en Krop)
At holde min Opstandelse vedlige,
Er høist nødvendig, hvergang jeg staaer op,
Lidt Kaffee - var det ogsaa blot een Kop.
Men - at paa Taget af Olymp heroppe,
Høit over alle Kaffehuses Toppe -
Hvortil den varm, som jeg den ønsker mig,
Fra neden aldrigen kan hæve sig,
Jeg den hver Morgen, sukkret, kunde have
Med Fløde, der blev aldrig suur -
Det, ædle Marskalk! mit Olymps Merkur!
Var eene din guddommelige Gave!
Udrunden med din Bortgang er dens Elv,
Og Morgenstyrkningen af Skialdens Kræfter -
Jeg gyser, hvordan det vil gaae herefter,
Gud naade mig, skal jeg den lave selv!

     Imidlertid, hvordan det gaaer, i Nøden,
Med Kaffeen, med Sukkeret og Fløden,
Modtag, min Kaas! i anden Giengælds Sted
Min Tak paa Vers for alt det Vennehulde,
Hvori dit Hierte viiste mig tilfulde
Sin ualmindelige Venlighed.
O! gid til Løn din Reise hiem tilbage -
Hvorpaa du, mig og andre til Fortræd,
Desværre! tager Hoffets Psyche med -
Dig smage maa, som mig den vilde smage,
Hvis, mens den varer, jeg var i dit Sted!
Gid du maa føle, med en Digters Glæde,
Det Held: i fiorten Dage - fleer maaskee -
At sidde, hos den yngste blandt de Tre,
Tæt sluttet, Arm ved Arm, paa samme Sæde!
O! næsten alt for salige Merkur,
Med Psyche-Vilhelmine i eet Buur
Indsluttet! . . . . . Ved den blotte halve Tanke
Begynder alt mit Hierte heelt at banke . . . . .
Farvel! Farvel! - Jeg kan ei skive meer -
Jeg nu kun eene tænke kan paa Hende,
Som, ak! jeg maaskee aldrig meere seer -  -  -
I Morgen vil mit Afskedsbrev jeg ende!

                                       Morgenen derpaa, d. 15de Decbr.
     O! hvor en Digter kan bedrage sig,
Naar blindt han troer en Skiæbne paa Gebærden
Og hen i Veiret priser lykkelig
En Hofmarskalk i Poesiens Verden!

     Hvad har dernede jeg med Studsen seet
I Gaarden, hvor til Himmelfart holdt færdig
Den Vogn, jeg troede, natlig ubeseet,
Cytheres egen paphiske Karet,
Og Amors phaëtonske Kiøren værdig!
O! aldrig blev en Spaadom meere Beet!
(Thi hele Natten drømte jeg mig Sædet,
Hvortil jeg mig i Tanker havde glædet)
O! aldrig blev saa flau en Fryds-Prophet,
Som jeg ved Himmelvognen at bekige,
Hvori jeg saae - lysvaagen nu med eet -
Dig med din Altonaske Psyche stige,
Du Altonas Merkur! - O! ,,al to nah''
Løb mig naturligviis lidt om i Hov'det
(Som Hamborgs Jalousie engang forstod'et),
Saa længe jeg dit Sæde saae langt fra -
"Der", tænkte jeg (som inden fire Vægge
Bestandig tænker, uden Overlæg,
En drømmende Poet) "der vil de sidde begge
"Som Hviden og som Blommen i et Æg -
"Den Kaas er dog en Lykkens Kiæledægge!"
Men - da jeg, Himmelvognen ganske nær,
Ved Hielp af Jalousiens Fakkelflamme,
Og ikke meer i Drømme hen i Veir,
Betragted ret Indretningen i samme,
Fandt jeg i Midten en chinesisk Væg,
Optaarnet, næsten uden Maal og Ende,
Til Vognens Himmel op imellem dig og Hende,
Lig Skillebierget, overfor Unspunn,
Imellem Grindelvald og Lauterbrunn!
En Vold, lig den, istand Giganter bragde,
Da de paa Pelioner Osser lagde,
Mig syntes den; og den (hvis end den stod)
Imellem Persien og Tartariet,
Og den, som værner Chinas Mod,
Og den (som Slien hiemme har forsliet)
Imellem Rom og Thyra Dannebod -
Let overstigelige, let bortskudte,
Og, i det mindste, let igiennembrudte
Naal-heftede Gardiner derimod.
Saa tyk og tæt en Muur af halve Tylte
Cartons, Vadsække, Poser, Pakker, Bylte
(Hvoraf jeg nævner dog det halve kun)
Saaes aldrig før imellem Han og Hun!
Og nu dit Sæde (det misundelige!)
Jeg kunde fælde Taarer, arme Kaas!
(Min Muse græder alt, den stakkels Pige!)
Det forekom os begge, sandt at sige,
Meer lignende en snever Huusmandsbaas
End et Hofmands Lukaf i Amors Rige!

     Mig synes end, jeg seer derind dig stige,
Veemodig trykkende min Haand,
Og pludselig - som om af Livets Baand
Du rev dig løs, opgivende din Aand -
At gribe, reent fortvivlet i din Knibe,
Til din, før ind du steg, alt ladte - Pibe.
Der sad du, stiv og maalløs i din Krog;
Og mens mit Afskedsøie paa dig gloede,
Blev mig saa got som døende tilmode;
Mig forekom det, som om alt du drog.
Jeg vendte mig til Vognens anden Side,
For ikke meer at see paa slig en Qvide.

     Da Hun nu og steg ind i næste Skuur,
Paa høire Side af den taarnte Muur,
Da Hendes Øines Lys i Taarer sluktes
(Thi hvilken Engel sank ei Himmel-fra,
Som Afsked tog med Dig, Amalia,
Fløi den og til sin Længsels Altona?),
Da begge Vognens Fængselsdøre luktes -
Mig syntes over eders Reise-Buur
At høre mumle lydt Gudinden Ate
(Der sikkert selv Indretningen har giort)
Indskriften over Dantes skumle Port:
"Lasciate ogni speranza, voi, ch'entrate!"

     Den Væg, saa guul, og grøn, og sort, og graa,
Jeg ogsaa nu fra Hendes Side saae,
Hvor den, at skue, var end meere gruelig,
Saa uigiennemtrængelig som muelig -
Min Kaas! nei! jeg dig det beskriver ei;
Den Væg mig bragte næsten fra Forstanden
Paa dine Vegne. Hvilken Hurlumhei
Af Pallisader! hvilken stræng Forskandsning,
Der overstiger selv en Vaubans Grandskning!
"Gud frie mig", raabte jeg, "for slig Galey!
"Mig knuste denne Væg, før Reisen endtes, Panden;
"Med denne stødte jeg forgiæves den imod,
"Da den alleene jeg jo kunde røre,
"Og hverken Armen eller selv en Fod.
"O! Qvalers Qval, selv trods det bedste Føre,
"Indsluttet med sin Elskov og sit Mod,
"I slig en Saligheds-Karet at kiøre!"

     Saa grumt adskilled selv ei Kirkens Kniv
En Axel Thordsen fra hans Valborgs Side,
Som her adskilles dit og Hendes Liv.
Et Par Minutter varte kun hans Qvide;
Det Æble, Ven! i hvilket du maa bide,
Er surere; den Skiæbne, du maa lide
Er, uden Sammenligning, meere stiv!
Liinklædet havde de, trods Bispe-Skrammen,
Dog kunnet, Dagen efter, let syet sammen;
Og, mens Skilsmissen varte, kunde de
(Jeg ønsker sielden meer!) hinanden see!
Det er dog, hvor det gaaer, især om Dagen,
For himmelsk Elskov altid Hovedsagen -
Den Kniv, hvis Snit forvoldte deres Vee,
Adskilte vel dens Røg, men ikke Flammen.
Her skilles Flammen - ei blot Røgen! *) Nei!<note>*) Jeg meener nemlig Røgen af Piben. At den ikke kan trænge igiennem Væggen, er ret got; men det er og det eeneste Taalige i den Helvedes-Indretning.</note>
Saa ganske skiller Oceanet ei
Den nye og gamle Verden fra hinanden,
Som fra Mandinden her adskilles Manden!
Fra Øst til Vest er muelig dog en Vei,
Om ogsaa vaad, og gangbar blot i Skibe;
Men her, min ulyksalige Merkur,
Tak den ugiennemtrængelige Muur,
Du sidder fast, klemt ind i evig Knibe!

     Og jeg, som dig misundte! Elskte Ven!
Mig drømmende din Himmel uden Lige,
Saa nær en ung og skiøn, uskyldig Pige!
Jeg saae den - og jeg drømmer om igien.
Jeg forestiller mig i fiorten Dage
Din Martyrqval aldeles uden Mage;
Jeg troer, at, vilde jeg udmale den,
Flød Blod i Blækket af min bange Pen.
O Tantalus! - Hvad Tantalus? hans Pine
Nær Ferskener, han ikke kunde naae,
Var Smørrebrød mod din, nær Vilhelmine,
I en behiulet Himmelseng, som saa!
Han var i Helvede - Tantalisk Smerte
Mig vilde være der udholdelig;
Thi hvem har Mod paa noget der? hvad Hierte
Er der vel stemt til dit og dat? begiærte
Vel dit og dat med mindste Lyst? og nærte
Sit Ønske, hvor hver Attraa ligger Lig?
Hvor Fantasien overalt forskrækkes,
Hvor alt af evig Røg og Damp bedækkes,
Og Appetiten dog til sidst maa svækkes,
Var den og nok saa stærk? - Jeg trøsted mig
Tilsidst maaskee der, hvor den Gamle skiælved,
Min Flamme sluktes der formodentlig
(Jeg meener Elskovs Appetit), i Helved;
Men - være Tantalus i Himmerig!!!
Mit Hierte brister fast ved blotte Tanken -
O! følte du dets medynksfulde Banken !
Jeg er et Menneske - mig rører alt,
Hvad menneskeligt staaer, og stod - og faldt -
Især naar med saa frygteligt Rabalder
Et Babelstaarn, min Drøm sig bygte, falder.

     Jeg tænker mig, med al min Sympathie,
Den Himmelknibe, som du sidder i
Saa nær den hulde Psyche, du ledsager,
Og, ak! hvis Reisekappes mindste Flig
Blot med et Albustød at nærme sig,
Du Ærmet af din Frak omsonst umager!
Af Hende hører du ei mindste Muk!
Omsonst vil være hvert dit dybe Suk!
Forgiæves vil du Hende kiælent lispe,
Tvært giennem alt det tætte Skramlerie,
Hvad giennem Muren dog med Sprækker i
Den gamle Pyramus fik sagt til Thisbe:
"O! dolce idol mio! eccomi!"
Hun hører ei - hvor bønlig og du tigger;
Thi mellem Hendes Hiertes Asia
Og, elskte Ven! dit Brysts America
Meer en et kysterigt Europa ligger!
Hvor ulyksalig - var jeg i dit Sted -
Jeg vilde føle mig! Hvor utaalmodig
Jeg vilde støde Mund og Næse blodig
Paa Skillemuren, for at rive ned
Den øvre Bastion, om ikke meere;
Og ventelig, da alt er surret fast
Med Strikker af tre Gange tvundet Bast,
Som Samson i det heles Fald krepere!
Jeg troer, at hvergang Veien blev saa blød,
At man kom til, igiennem den at ælte,
Jeg knap mig barte for, trods Liv og Død,
At ønske, hele Vognen maatte vælte,
At sige til min Side - hvis derved,
Blev jeg og knuust, kun Væggen knustes med!

     Men, elskelige Kaas! jeg tænker mig sub Rosa
(Hvad jeg som Digter, ikke tænkte paa,
Og ei engang kan drømme mig, som saa)
Et eget Fald - et mueligt Fald i Prosa:
Hvis med en upoetisk, sund Forstand,
Hvis med en ægte philosophisk Kulde
Du finder dig i, hvad ei ændres kan,
Og ryger - i Skilsmisse fra den Hulde -
Din Pibe som en rolig Ægtemand,
Som om imellem dig og Hende Flammen
Var allerede salig frossen sammen
I Vintren af en hellig Ægtestand -
Hvis du, hvergang du føler Rummet stivt,
Dig selv fornæmmer alt saa got som givt -
Og altsaa du formaaer, hvad her mig Stakkel
I stoisk Viisdom synes et Mirakel:
At sove paa din Reise af og til,
Og ellers more dig med, hvad du vil
(Med, for Exempel, Blomsterne paa Ruden
Og Kys i Kys paa Hiørne-Silkepuden),
Hvis du alt andet være kan foruden -
(At Hun, den Himmelske, har nok i sig,
Kan ikke nær saa meget undre mig) -
Hvis du, kort sagt, paa Reisen kold udholder
Hvad min, maaskee for hede Sympathie
Og sikkert alt for varme Fantasie
For dig heropp' i mit Olymp-Logie
Saa megen Angst, og Ynk, og Kummer volder -
For een Ting er og blir jeg bange dog,
I To guddommelige begge!
Hvis jeg og nu lâr Vægge være Vægge:
At, nemlig, længe klemt i hver sin Krog,
Man begge to ved Sammenreisens Ende
Som Psyche og Merkur ei meer vil kiende!
Vel bliver Hun Gudinde, du en Gud
(Thi disse Grundtræk, som I fik deroppe,
Vil, skiøndt I har forladt Olympens Toppe,
Selv i Schafsthal ei kunne slettes ud),
Men, hvad jeg frygter, er, at her i Live
Nu begge Gudestøtter ville blive
Formedelst denne lange, kolde, stive,
Foreente Trodsen af Naturens Bud,
I evig Taushed, Arm og Been i Klemme -
Og at I begge, vaersomt pakked' ud
Af Skramleriet, jeg kan aldrig glemme,
Vil see, for Menneskenes Børn derhiemme,
Som Isis Hun, du som Osiris ud -
Især hvis (hvad i Enden af December
Let hænde kan) jer Ankomst finder Sted
I Frostveir, denne Frygt mig intet dæmper -
Forfrosne, begge to maaskee, hvem veed?
Hun skiær, du skiør! - O! var Forsigtighed
Med en Udpakning nødig, alle Lemper
De ere vist ved denne Leilighed!
Jeg gyser ved at tænke paa, hvor farlig
Omfavnelsen (maaskee med Heftighed)
Vil være, hvis den ei er yderst vaerlig!
O! hvis af Kuld de pakkeklemte Led,
De fast krystalliserte Lemmer skingre!
Jeg ønskte Thorvaldsens og Kochs de sikkre Fingre,
Og mine overværende derved!!!

     Farvel, min Ven! - og du, min Sangs Veninde!
Gid Enden paa det alt, hvad her min Pen
Igaar har drømt, idag drømt om igien
Om Vognen og Fortryllelsen derinde,
Maa blive, som mit Hierte ønsker den!
Gid I maa begge to gienfinde Himmelen
Paa Jorden, hvor I ogsaa komme hen,
Om ei saa skiøn som den, I her forlode
(Thi det umueligt er paa denne Klode
Hver andensteds end i Paris i Aar),
Saa dog saa skiøn, som i den næste Vaar
Den, under Christjans og Amalias Savn,
I Begges og i vores Fødestavn,
I vor Augustas Borg og Fredriks Kiøbenhavn,
Kan findes! Lever evig vel, I Gode!
Og gid jeg selv engang, opvaagnet af min Frygt
For Psyche og Merkur som Isis og Osiris
(Det var jo kun en Bro - en prismafarvet Iris
I mine Taarer let af Haabets Solskin bygt) -
Min Kaas og Frøken Walterstorff maa finde
Mig huldt erindrende med venligt Minde!
</body>
</poem>

<poem id="baggesen2002121002">
<head>
   <title>Ode til Etatsraad v. Holten i Odense</title>
   <subtitle>I Anledning af hans Ode til Kæmmereer v. Harbou</subtitle>
   <toctitle>Ode til Etatsraad v. Holten i Odense</toctitle>
   <indextitle>Ode til Etatsraad v. Holten i Odense</indextitle>
   <firstline>Hvad begge Overne forstode</firstline>
   <quality>korrektur1</quality>
</head>
<body>
Hvad begge Overne forstode
Ved store Handlinger og gode,
     Derfor har Danmark Sort paa Hvidt:
Og, hvis man kan paa Grundtvig lide,
Faaer menig Mand det snart at vide,
     Tak Snorros Kul og Saxos Kridt.

Mig forbeholdtes det, min Næste
Blandt største Handlinger og beste
     At skildre Perlens sande Træk,
Og, Holten! Tak din Odes Ode,
Hvad hine fem umueligt troede,
     At giøre klart med Pen og Blæk.

Den beste Handling, for det første,
For mig, som saadan, og den største
     (Thi mig er Got allene stort),
Er den, der fremmed Priis forfægter,
Og egen Adkomst til den nægter,
     Naar den har selv det Beste giort.

Den største Handling, for det andet,
I Verden, ei blot her i Landet,
     Er den, som Heltens overgaaer:
Den, hvortil Klygt og Mod og Styrke,
Og al den Fromhed, Engle dyrke,
     Med alle Dyder ei forslaaer.

En saadan Handling her i Støvet
Har du, min ædle Holten! øvet
     I Oden over Oden min;
Og gives der en Priis herneden,
Der overlever Evigheden,
     Som du mig skiænker, er det din!

Beviset ligger hver for Næsen,
Han være nok saa logisk kræsen,
     Der læser din pindarske Sang,
Hvori - det kalder du en Tomme! -
Høit over Fredriksbergske Bomme
     Din Pegasus fra Jorden sprang.

Høit over ham, der øverst sidder
"Paa Biergets Tind, som slagen Ridder",
     Og tømmer Hestekildens *) Elv,<note>*) Hippokrene.</note>
Du svang dig; og den Himmelhøie,
Du straale saae med skuffet Øie,
     Var eene Skyggen af dig selv.

Hin Majestæt, endskiøndt den stikker
Kronions, naar den naadig nikker,
     Dog kommer imod din tilkort;
Thi, medens den for Tabet gyser
Af mindste Priis, din Almagt nyser
     Beskeden stolt den største bort!

Naturliviis jeg her kun taler
Om Digterhandlings Idealer;
     Alt Størst er her paa Jorden Digt;
Og, naar man leder om det Beste,
Saa lidt hos sig som hos sin Næste,
     Prosaisk talt, man finder sligt.

Men i det store Digterrige,
Hvor alt er himmelsk, uden Lige
     Det allersieldneste jeg veed,
Naar afgiort man Genie besidder,
Og engang slagen er til Ridder,
     Er udentvivl - Beskedenhed.

Hos mig, der ikke har den Ære,
Som Digter mindste Krands at bære,
     Til Dækken af de hvide Haar,
Er denne Dyd saa Fod i Hose
At den er ikke værd at rose,
     Hvis selv til Ydmyghed den gaaer.

Men, ædle Holten! hos en Sanger,
Der sadler den bevingte Ganger
     Saa net, saa let, saa ret som du,
Der, som Etatsraad, om ei Ridder,
Endog paa vingeløse sidder,
     Er denne Dyd selv meer endnu.

Dig altsaa kan jeg eene giæste
Med Hilsenen af Største, Beste;
     Fra dig mig kom for Sagen Syn -
Jeg tænkte rigtig nok alt længe,
Naar Musen slog paa slige Strænge,
     Det Største, Beste var i Fyen.
</body>
</poem>

<poem id="baggesen2002121003">
<head>
   <title>Ode til Kæmmereer v. Harbou</title>
   <subtitle>(Med tilbagesendt Snuustobaksdaase)</subtitle>
   <toctitle>Ode til Kæmmereer v. Harbou</toctitle>
   <indextitle>Ode til Kæmmereer v. Harbou</indextitle>
   <firstline>Tak, ædle Mand, som, selv til Hove</firstline>
   <quality>korrektur1</quality>
</head>
<body>
Tak, ædle Mand, som, selv til Hove
(Hvor Faa kun holde, Mange love)
     Meer holdt end loved mig! - Dog tys!
Giv ingen af de Smaa deroppe
Paa Høflighedsparnassets Toppe
     Om Parenthesen mindste Nys -

Den blive mellem os! mens Takken,
Jeg her dig synger for Tobakken
     Du gav mig med din Daase der,
Du frit blandt dem, og mange flere,
Privat kan lade cirkulere,
     Nu, jeg har publicert den her!

Af ægte patriotisk Glæde
Jeg næsten færdig er at græde,
     Mens Pennen gaaer af Fryd i Staa -
Jeg drømmer kun om Held for Landet,
Og glemmer næsten alt det andet -
     Jeg strax skal sige dig, hvi saa:

De Danskes Handlinger af Malling
Har, fra jeg var en lille Gnalling,
     Fortryllet og forundret mig
Som i vor Tid fast uden Lige -
Nu veed jeg ei hvad jeg skal sige,
     Ved Tanken blot paa en af dig.

Den Handling: mig i Næsens Vaande,
Da jeg var uden Liv og Aande
     Der, hvor jeg gad havt idel Aand,
Med al din Forraad at forstrække,
Ved hele Daasen mig at række,
     Endog i Løn, med egen Haand -

Om den - blandt dem, som nu er Mode,
Bør til de store eller gode
     Henføres, eller begge to?
Den Ting moralsk at undersøge
(Da man med saadant ei bør spøge)
     Jeg lâr til bedre Tid beroe -

Men stor - men god - men begge, Kiære!
Hver afgiort dydig Daad i Ære
     Mig kan sig ingen ædel Hu
Meer stor og god i Gierning vise -
Den giêr mig Aand, der giêr mig Priise -
     Og, ædle Mand, det giorde du!

Derfor skal ogsaa til dig drage
Med Daasen, atter fyldt, tilbage
     Min Taks bevingede Merkur,
Og smukt sin runde Hat dig svinge,
Ved Hilsenen fra mig at bringe,
     Med al en Hoflakays Kultur.

Han var saa god - for dig at sige
Min Tak - fra sit Olymp at stige
     Til mit Brolæggerstræde ned;
"Thi", lød hans Ord, "med hvad der sendes
"Til det Palais - til Hans og Hendes -
     "Bør følge lidt Veltalenhed!"

Han selv dikterer, hvad jeg skriver -
Og du formoder let, hans Iver
     For, som et Bud, at tiene mig
(Da Guder ellers afskye Pressen)
Meer giælder Prindsen og Prindsessen,
     Min gode Ven, end mig og dig.

Tak altsaa, Tak, fordi mit Øie
Deroppe saae det Ædle, Høie,
     Det Skiønne, Store, taagefrit.
Der fuldt sig ei det aabenbarer
Med alle Solens Straaler, klarer
     En Priis imellem det ei lidt -

Tak for, at der jeg uden Brille
Fra Maanen Solen kunde skille:
     Fra Psyche selv Amalia -
Fra Billedet Originalen -
Og fra hver anden Glands i Salen
     Den, som direkt kom himmelfra -

Tak for, at Nektaren mig smagte,
Som om mig Hebe selv den bragte -
     For selv Ambrosien hav Tak!
Thi hvad er Viin, hvor skiøn den straaler,
Og Ananas i gyldne Skaaler
     For den, der savner sin Tobak?

Tak for, at der, hvor intet Lune
Og blot et Øieblik gad blune,
     Mit ikke ganske faldt i Slum!
Tak for, at der, hvor jeg gad være
Petrark, om mueligt, og Voltaire,
     Jeg ei var døv, og stum, og dum!

Tak - uden meer bevinget Snakken -
Tak, beste Harbou! for Tobakken!
     For tusind Støvgran tusind Tak!
Tak for hvert Stænk af Aand, som giorde
Mig mindre keedsom over Borde!
     Tak, nok engang, for din Tobak!

En Lovsang jeg derfor dig loved -
Gid, som Tobakken selv mig hoved,
     Den ogsaa kunde hove dig!
Den er kun ligefrem den danske -
Din var ei heller af den spanske
     Til Lykke just - det trøster mig.

Er denne Lovsang just ei Mage
Til dem paa større Høitidsdage,
     Til disse Thor- og Tordenskrald,
Som uden stort sig at genere,
Hvor Kiæmper selv sig moderere,
     Lâr stundom gaae den store Skiald -

Er den og ei som den, vi hørte,
Da Lykken os tilbageførte
     Hin stive, "stærke Kraftens Gnist",
Der, "svingende sin Farvebue,
"Blev doppelt stor, i Regn, at skue,
     "Der sammenføiedes med List" -

Er den og ei som Ærte-Viisen,
Der nylig ærtes i Avisen,
     Kort: er den ikke "stærk og frie" -
Har den ei, "baade Sværd og Hammer",
Som Thor i Kunstens ny Rustkammer -
     Er der lidt Meening dog deri.

Er alle Toner i min Ode
Just hverken store eller gode,
     Er Sangen selv dog ei forslidt -
O! maatte den en Lighed have
Med den af dig mig rakte Gave,
     Ved med hver Priis at pirre lidt!
</body>
</poem>

<poem id="baggesen2002121006">
<head>
   <title>Til Cabinets-Secretair Adler i Kiøbenhavn</title>
   <toctitle>Til Cabinets-Secretair Adler i Kiøbenhavn</toctitle>
   <indextitle>Til Cabinets-Secretair Adler i Kiøbenhavn</indextitle>
   <firstline>At Baggesen endnu, min Adler! lever</firstline>
   <notes>
      <note>Noter markeret med *, er Baggesens egne.</note>
   </notes>
   <quality>korrektur1</quality>
</head>
<body>
                                                         Bern, i Decbr. 1823.
     At Baggesen endnu, min Adler! lever,
Fra hver sit Livs tilvante Næring fiern,
Og, trods sin Pandes Knusen, Juras Værn<note>* Ved Styrtningen paa Steentrappen i Luxemborger-Haven, to Maaneder efter min Søns Død.</note>
Og Hiertets Tyngde, let og vever
Stik giennem Bisen end mod Norden svæver,
Beviser mig, hans Siæl maa være Jern,
Hvis og hans Krop er Trøske.
                                             Skiøndt mig dækker
Omsonst det skiøre Liv tredoppelt Uld,
Skiøndt intet meer mig Frysende forskrækker
End blotte Tanker paa formeeret Kuld,
Da den, jeg føler, alt mig Modet knækker,
Nordpolen Oldingen dog stedse trækker
Til Favnen, der engang var Drengen huld.

     Ja, hulde Broder Adler! mig blev givet
(Det føler dybt jeg i mit gamle Bryst)
En evig underfuld magnetisk Lyst,
Der overlever Lysten selv til Livet
Og volder, at naar knuust selv Hiertet meer ei slaaer,
Dets inderlige Kraft dog aldrig reent forgaaer.
Den Lyst er den: imellem Sydens Grave,
(Hvor med hver anden Lyst det er for mig forbi)
Til Fredriks danske Slot, til Christjans danske Have
Og samtlige Kiærminderne deri. -
Saa stærk er disses hulde Tryllerie:
At, efter nys at have funden
Min længe tabte Samling - og, med den,
Den Sundhed ikke just (der synes reent forsvunden),
Dog Syn, og Haand, og - Brugen af min Pen,
Istedenfor de Venner og Veninder,
Der i Paris mig overvældte med
Beviser, hvortil faa man Mage finder,
Paa Venskab og paa venlig Kiærlighed,
At svare paa de ufortrødne Breve,
De mig, der aldrig svarede, tilskreve,
Jeg (skiøndt jeg dem og stedse skrive vil)
Dog, Brev i Brev, kun skriver Hiemmet til.
Dig - (træk ei alt for haanligen paa Næsen
Ad dette lidt vel broderlige Du!
Jeg i Fortrolighed var fordum selv lidt kræsen,
Og er det, trods min Simpelhed, endnu;
Men, i et rimet Brev en Ven at demme,
Som Aand og Hierte dutter, synes mig
Saa lidt i dansk Natur at have hiemme
Som i kunstløse Vers at rime sig -)
Dig, kiære Adler! (efter Ham, hvis Naade
Mig, næst min Skabers, er mig dyrebar,
Og Hende - som jeg giver dig at raade -
Hvem jeg, dog kun i Drømme, skrevet har)
Blandt alle dem, jeg elsker, først jeg sender
Mit knapbegyndte Livs endnu kun svage Skimt
Af Flammer, der i Hiertets Indre brænder,
Og af det Lys, som deres stegne Glimt
I mit formørkte Hoved atter tænder.
Tilgiv dets Flagren mellem Poesie
Og Prosa - da jeg om igien maa lære
Fra først af alt mit glemte Skriverie -
At Rim bestandig blande sig deri,
Er næsten uvilkaarligt, paa min Ære.

     Vær hilset inderlig, min Ven!
Med min Taknemmeligheds hele Fylde,
Ei blot for hvad du mig har skiænket, men
Fordi du giver Dem, vi begge hylde,
Nu jeg og, med mig selv, min Pen,
Saa got som tabt, i dødlig Dvale blune,
Med tifold Liv og Ynde, Vid og Lune,
Foryngt, den gamle Baggesen igien!
Tak, fordi jeg, i mine tabte Dage,
Med Hensyn paa mit Hiem, kan tænke mig
Med hele min Hengivenhed i dig,
For Christjan og Amalia tilbage!
Tak, Adler! fordi du er den du er,
Og hvad jeg ønsker begge fiern, opfylder,
Betalende for mig, hvad jeg Dem skylder,
Med doppelt Evne til at more hver!

     For Ham og Hende, som du daglig skuer,
(Misundeligste mellem alle dem
Jeg misundt har i mit misundte Hiem)
Fornemmelig den Hiertets Flamme luer,
Som ingen Storm i Livet slukker ud. -
O! hvad mig piinligst brød i Hov'dets Brud,
Var, at for Dem, hvis Yndest meest jeg skyldte,
Med al den Kiærlighed, mit Hierte fyldte,
Jeg reent var tabt. Da skiænkede mig Gud
En Drøm, midt i mit Vanvid, der mig lindred,
I det sig levende min Siæl erindred
Min sidste Afskedsbøn til dig, min Ven:
O! vær vort Fyrstepar i doppelt kiære
Opmuntringer paa Himmelveien, hen
De gaae til evig Priis og Danmarks Ære,
Hvad - ung, med dine Evner, Begge nær,
Som nordisk Henriquatre-Secretair,
I Sullysk Stræben - jeg Dem vilde være!
Jeg takker dig, min Adler! hiertelig,
Fordi - (mig siger det endnu mit Hierte,
Hvad alt dit Væsen i Paris mig lærte)
Du, viis og god og munter, elskelig
Bestandig denne Bøn opfylder mig!
Hvis og du har mig glemt, Gud veed, jeg det tilgiver,
Som jeg det fuldt tilgiver alle dem,
Jeg elskende mig mindes i mit Hiem;
Min Skiæbnes Skyld det er, hvis man mig utro bliver,
Ei mine Venners: Ingen af dem veed,
Hvad jeg til Undskyld for min Tausheds Brøde
I al den Tid, jeg intet meldte, leed,
Og hvor aldeles i det sidste Aar jeg døde,
Værd deres venlige Medlidenhed.
Nu, pludselig en Haabets Morgenrøde
Bestraaler her mit Memnons Bryst paa ny,
Nu synger Danmark atter jeg imøde
Det første Livets friske glade Gry. -
Ja, fald, hvert Digter-Korthuus, jeg mig bygte!
Hver Sæbeboble, jeg har blæst, forgaae!
Med mine sidste Sange døe mit Rygte!
Lad være pustet ud, med Halskovs Lygte,
Den aandelige Praas, man eengang lyse saae
Ved Kaasen mellem Hvilehøi og Spraa!
Eet Vers dog, jeg har digtet, skal bestaae!
Det nemlig: "Ingensteds er Roserne saa røde,
"Og ingensteds er Tornene saa smaa,
"Og ingensteds er Dunene saa bløde,
"Som de, vor Barndoms Uskyld hviilte paa!"<note>Citat fra Baggesens <xref poem="baggesen2002092810"/>.</note>
Tidt følte jeg det her og allevegne,
Hvor Skialdens Hierte kom sit Hiem ihu,
Fiernt fra Kong Fredriks og Prinds Christjans Hegne;
Men aldrig, elskte Adler! dybt som nu -
Nu, Livets første Morgenstraale bryder
Mig atter frem bag Dødens Tordensky
Og i det næsten brustne Hierte gyder
Med klar Erindring Fremtids Haab paa ny -
Nu, da jeg atter løst af Vanvids Lænker
Kan ordne mine Følelser i Sprog
Og klart mig selv fortolke, hvad jeg tænker,
Hvergang jeg blader i min egen Bog -
Nu, jeg kan læse, hvad mig Andre skriver,
Og skrive selv, hvad Andre læse kan
(Hvad dog maaskee endnu et Spørgsmaal bliver,
Om det saa vist i dette Brev gik an?) -
Nu, da jeg samle kan, hvad Blikket sanker,
Men hidtil strøet og blendt i Lyn paa Lyn,
Til Andres Aander fattelige Tanker,
Til Andres Øine skuelige Syn -
Nu, da lidt efter lidt den Taage svinder,
Som dækkede mig længe Tid og Rum -
Nu, hvor jeg var og hvor jeg er, jeg minder
Mig klart paa ny, som vaagnet af en Slum -
Nu, jeg mig levende paa meer besinder
End paa min Skiæbnes sidste Tordenskrald,
Og andre Træk i min Erindring finder
End Sygdom, Tab og Styrten Fald paa Fald -
Nu, jeg kan skue skiælnende tilbage,
Fra Nuets lyse Top med klaret Blik,
Paa Veien, jeg i mine sidste Dage
Fra Grav til Grav i Mulm og Blinde gik -
Nu seer, i from Erindren, barnlig Haaben,
Min Siæl med inderlig veemodig Lyst
Bestandig Fædrelandets Himmel aaben,
Og Fredrik Christjans Billed i mit Bryst.
Jeg seer det drømmende, jeg seer det vaagen,
Omtindret af en dansk Kiærminde-Krands,
Rundt om mig seirende forjage Taagen,
Med Nordens friske Dagbruds milde Glands,
Bag dette seer jeg Vennernes, som leve,
Hvis Troskab giemmes evig i min Troe,
Og omkring Hendes, ak! Venindernes, som svæve
For Nannas Skiald her, og i Lysets Bo -
Og, hvor jeg staaer og gaaer, det Billed smiler
For min af Glemselsdybet stegne Aand,
Der, fri paa ny mod Hiemmets Himmel iler,
Afkastende hver fremmed jordisk Baand.
Og, o! hvad hindrer, Tanken meer ei bundet,
Min Aand at svæve nu sin Vugge nær?
Hvad hindrer Hiertet, der har Vinger fundet,
At være der, hvor du, min Adler! er?
Lad Hammen ogsaa blive her tilbage,
Den Ham, som Aar og Sygdom har fortært,
Som tidlig luslidt blev i jordisk Plage,
Den gamle Ham er nu dog intet værdt.
Jeg er hos Eder Selv. Det Nyn, den Tone,
Den Livets evig unge Poesie,
Det Spil af Graad med Glædens Latter i,
Man yndede i Rue Castiglione,
Med al dets Snurrighed, er nu paa Sorgenfri -
Der svæver det usynligen i Luften
Om Dem, for hvilke det er til endnu,
Med Hiertets evige Violers Duften -
Men, o! min Adler! svar mig du:
Erindrer man end der, hvor nu den unge pranger,
Med huld Medlidenhed den gamle Sanger?


                 Efterskrift.

     Endnu en Forespørgsel: er det Brev,
Jeg nyligen (min første Skrift-Forsøgen
I Aar), med Vedlæg, til Hans Høihed skrev,
Hvori jeg tvang min Veemod selv til Spøgen,
For ei at keede Ham med Klagesang,
Og gaaet mine fordums Breves Gang?
Hvad? eller er det kommet Ham tilhænde,
Og har, i dette Fald, med naadigt Smiil
Han læst det? Har Han huld forladt dets Stiil,
Der, som jeg frygter, lidt for stærkt har røbet,
Hvad med mit sidste Skibbrud gik i Løbet?
Har han erholdt de Breve, som min Søn
Ham tilskrev paa sin Faders Bøn,
Og Kassen med Insekter, Coopmanns loved
At sende med Skibsleilighed (hvori
Jeg havde Dag og Nat, med halvknuust Hoved,
Selv pakket Samlingen, som, i sin Agonie,
Min Paul mig bad Prinds Christian at skikke)?
Vel glemt en Tid lang; men dog ikke:
Da, Døden nær, jeg laae med freidigt Mod,
Fordi mit Danmarks Skytsaand for mig stod,
Prinds Christjans Haandtryk og Prinds Christjans Blikke.
Hils alle Venner og Veninder,
Som end med huld Deeltagelse mig minder,
Ja! hils endog ret venlig alle dem,
Der end paa Baggesen dem blot besinder,
Men hils for Alle Perlen i mit Hiem,
Ei blot i Danmark, men i Norden -
Ei blot i Norden, men paa hele Jorden -
Ei blot paa Jorden, men engang i Himmelen,
Saavidt, hvad her har straalet, pryder den!
</body>
</poem>

<poem id="baggesen2002121007">
<head>
   <title>Til Generallieutenant Ernst Frederik v. Walterstorff, Kongelig dansk Gesandt i Paris</title>
   <toctitle>Til Generallieutenant Ernst Frederik v. Walterstorff, Kongelig dansk Gesandt i Paris</toctitle>
   <indextitle>Til Generallieutenant Ernst Frederik v. Walterstorff, Kongelig dansk Gesandt i Paris</indextitle>
   <firstline>Imens paa Mogens Giøes og salig Dreyers Viis</firstline>
   <keywords>oehlenschlaeger</keywords>
   <quality>korrektur1</quality>
</head>
<body>
                                         Kiøbenhavn, d. 11te Aug. 1818.
     Imens paa Mogens Giøes og salig Dreyers Viis,
Til Kongehusets Tarv og Fædrelandets Ære
(Naturlig og til Deres egen Priis)
De lader al den Aand og al den Iis,
Vi her i Livets Nydelser undvære,
Recommandere Danmark i Paris -
Imens De der, paa Gratiernes Scene
(Hvor Kronen kun er tryg i Deres Skiød),
Nu Voght er borte, Guillaumo er død,
Og Deres Søn saa got som nyelig fød,
Som udlært Amor alt bestyrer eene -
Jeg vilde synde mod den hele Stat,
Sær mod det Kiøn, jeg aarle selv og silde
Tilbeder efter Evne, hvis jeg vilde
Dem en parisisk Tid paa siællandsk spilde
Her, i et Brev med lang og keedsom Prat,
Min Walterstorff!
                              Som saa begyndte just
Horaz sit seene Brev til Roms August -
Der netop blev det længste mellem alle.
Jeg lover vel, som han, at skaane Dem
For keedsom Snak om mig og om mit Hiem;
Men holder jeg det ogsaa? - Tralleralle!
Jeg frygter tvertimod nu, jeg (der længe tvang
Beskeden Hiertets Lyst) har først begyndt engang
Min Muses Flugtbesøg til Walterstorff at vende,
Den korte Compliment faaer aldrig Ende.

     Som Kongelig Repræsentant
Imidlertid Dem ikke let kan møde,
Hvad ved et sligt Besøg mig hænder selv iblandt:
At keedes nemlig reent til Døde.
Vel veed jeg, at De, ædel og galant,
Vil Musen sikkert Døren Selv oplukke,
Og venlig bede hende sidde ned,
Hvor nyelig sad en vittig Yndighed -
Ja maaskee smile, naar den lille Dukke
Gîr Jomfruhiertet Luft i et Par Sukke,
Med mangt et venligt Klap paa Kind og Arm;
Men - naar for høit Dem stiger hendes Barm
Naar Complimenten bliver alt for varm -
Kan De staae majestætisk op, og bukke;
Thi, naar De vil, trods alt mit Skriverie,
Er Audientsen jo forbi.

     Jeg skriver altsaa væk, som om, isteden
For et Erindringsbrev til en Mæcen
(Maaskee jeg har i Dem endnu en saadan een),
Jeg skrev et Mindebrev til Evigheden -
Der har til Høren paa min Smule Vid
Naturligviis lidt meere Tid.

     Men hvad gad den og De vel gierne vide,
Naar jeg betænker mig tilsidst,
Om mig, og hvad jeg selv ei ret kan lide?
Det gad jeg overmaade gierne vidst!
Hvis før jeg havde kunnet løst den Knude,
For længe siden, skiøndt De mig ei skrev,
De havde havt, min Walterstorff! derude
Mit tredde hidtil ubesvarte Brev.

     Hvad enten nemlig maaskee min er Skylden,
Der ikke veed at skatte det tilgavns,
Der nu staaer øverst i vort Nyt paa Hylden,
Hvad heller Vesterbroes og Kiøbenhavns,
Vist er det, at jeg mig lyksalig priser
Midt i min Nutid og mit Hiem,
Hvergang jeg titter i vor Hovedstads Aviser,
At jeg er ei den Mand, der skriver dem -
Jeg taer mig selv i Agt for, dem at læse,
Saa lidt som vore Digt'res Kragemaal,
Da jeg har meer end nok i vore hæse
Strandkiællingers Brolæggerstræde-Skraal.
Og sæt, der hændtes endnu eet og andet,
Som en Ambassadeur jeg gad fortalt,
Saa veed det vist, før jeg og hele Landet,
En Post forud Ambassadeuren alt.

     Saaledes vil jeg sværge paa, De vide
Der i vor Verdens Hovedstad ret got
Klapjagten rundt om Søndermarkens Slot -
Vor Rigsbankstegning - Enken Agiers Qvide -
Og Wedersøes og Bispens Bankerot
(Paa hvilken sidste man dog ei kan lide,
Da kun hans Søn har levet her lidt flot
Og ved et dygtigt Givtermaal i Tide
Med Øl og Brændeviin giort alting got).

     Saaledes vil jeg døe paa, man har stukket
Dem Falsens Reise til Paris herfra,
Skiøndt intet Ord jeg Dem derom har mukket,
Og rigtig nok ei heller kunde da -
Saaledes veed De sikkert med den næste,
Hvis ei med denne Post, ved Hielp af denne Pen,
Det søde Nyt (for mig, imellem os, det beste)
At Jomfrue Frydendal kan gaae igien.
Kun Eet maaskee end ei Dem meldt er blevet,
Det kunde jeg maaskee berette Dem:
At af en Reiser anden Deel er skrevet
Og trykket af en Reise til sit Hiem -
Dog, naar jeg rigtig overveier Tingen,
Saa veed jeg det aldeles ikke; thi
Da man ei læser meer hans Skriverie,
Saa veed, naar man undtager ham, det ingen.

     Nyeheder altsaa fra vor Hovedbye
At sende Dem er ikke blot unødigt,
Men, da kun mig, ei Dem, de ere nye,
Keedsommeligt, og dumt og overflødigt.
At jeg har vundet min Proces til sidst,
Kan Dem interessant umueligt være,
Da Kaadheden mod mig De ei har vidst,
Og ei bør vide den - til Landets Ære.
At jeg paa Dansk lar intet trykke meer,
Men at man destomeere mig lar trykke,
Det er saa gammelt alt, at Povl og Peer
Har glemt det, og jeg selv med, til min Lykke.
Jeg lever overalt i Glemsels Skiød,
Og der er for en Danneven af Ære,
Der veed, hvor ringe var den, alt han nød,
Og den, hvorom sig videre han brød,
Naar han er ingen Nar, ret got at være.
Jeg finder mig igien i Vandet lidt,
Nu ingen Marsvin om min Harpe svømme,
Og drømmer først for Alvor Glædens Drømme
Fra den Tid, jeg blev Lykkens Eremit.
Kun Duften blæser mig for stærkt i Næsen
Af den mig fierne Vrimmels rørte Dynd;
Thi selv min tredde Sands er alt for kræsen
For det nu modens Kiøbenhavnske Væsen -
Et Træk deraf jeg kun vil male med lidt Fynd;
Det hele Jux at skildre Dem, var Synd.

     Fra den Tid af, fra Fredriksberg, med Brag
Brandpile, Kugler og deslige Flyvebreve
(Saavel af Oehlenschläger som Congreve)
Nedbombarderte Byen og vor Smag -
Især fra den Tid af, hin Adam der huserte,
Lig Vindenes Monark i sin omblæste Hald,
Belønt og kronet - for sit Fald,
Slet ingen Arvesynd sig meere der geneerte.
Min Walterstorff! ja! skulde De det troe,
I dette Fredriksberg, vor Konges Bo,
I denne Søndermark, vor Dronnings Skygge,
Hvor Edens Nattergale sang saa trygge,
Hvor lutter Uskyldsengle burde bygge -
I denne Have, Paradiis saa lig,
Hvor før den hele Verden fromt spadserte,
Den samme Verden - nemlig den forkeerte -
Nu hænger eller skyder sig!

     Det, synes mig, er Kronen paa vor Jammer;
Og, var jeg og i Troen ei saa svag
Som Bispen selv i sit Studerekammer,
Jeg holdt det for et Tegn paa Dommedag,
Hvortil i visse Maader høit vi trænge -
Men - det vil udentvivl med den beroe
Endnu et Par Aars Tid - vi kunne altsaa længe
Formodentlig os uden Fare hænge -
Jeg haaber, anden Troe er Overtroe.
Vor gode Konge, der, mens alting bliver værre,
Bestandig er og bliver god,
Giør som vor Herre,
Der (da han alting spildt paa vor Oplysning seer)
Med al sin Almagt dog giør ei Mirakler meer.
Gud være lovet! at jeg dem behøver ikke,
For mig at holde til min Gud,
Adlyde troeligen hans Bud,
Og til mit Brød i Vand min Konges Skaal at drikke.
Omsonst jeg altsaa i og om mig titter,
Jeg finder intet Lykkelige kiært,
End sige, Glæden selv at sende, værdt. -
Den eene sidste lille Skat, jeg hitter,
Er noget vist, som jeg alt længe veed,
De eier selv i Overflødighed -
Ifald jeg Stakkel det Dem vilde sende,
Jeg skikked Solen Ild og Skoven Brænde.

     Her hvor det nemlig er saa reent forbi
Med Musers, Gratiers og Amors Rige,
At et Par Brødre - Jøder vil man sige -
Paa Østergades Mode-Himmelstige *)<note>*) Brødrene Jacobsen.</note>
Alleene handle med Galanterie -
Og, hvis og stundom een af Byens Jyder
Af ulyksalig Kiærlighed sig skyder,
Da er det midt i Heeden af vor Kuld -
Af Kiærlighed kun til det pure Guld -
Her, hvor man vel gaaer ogsaa fra Forstanden
Af Elskov ligefrem som andensteds,
Men, naar man seer sig til, er Hiernebranden
Kun Lyst til Grønt i en Skilpaddekreds -
Her, hvor med ingen Jomfrue meer, end sige
Hvad vore Fædres Fædre kaldte Møe,
Og i min Opvæxt selv jeg kaldte Pige,
Sig Musen boltre tør i Uskylds Høe,
Hvor hun som modne Frøkner maa behandle
De mindste Glutter, hun vil lege med,
Og til et hedensk Fastelavn forvandle
Da jeg var lille's Jule-Salighed -
Her, hvor en Glut, hvis Ynde selv jeg lider,
Min næsten alleryngste Rosenbrud,
Omkaps med Generalhusarer rider,
Og sveder i det mindste Duften ud -
Her, hvor ei blot i comiske Alkover,
Men selv endog i mangt et tragisk Telt,
Paa Scenen een og anden Dydens Helt *)<note>*) Som Hugo von Rheinberg.</note>
Hartad sin Iphigenie besover,
Mens alle skrige Bravo til hvert Saar,
Som en pedantisk Rødme fik, og faaer -
Her, hvor man Gratien saa lidet agter
(Den nemlig, som vi hylde begge to),
At man som hendes Helligdom betragter
En Madam Zincks forslidte grønne Skoe -
Her, hvor man Amors Brud saa haanlig ændser,
At Madam Liebe hende spille kan,
Og Amors Rolle selv saa over alle Grændser
Bebæer, at man den giêr til hendes Mand -
Her, hvor en Gaas, der aldrig, ufortalet,
Optræde burde paa et høvlet Bræt,
Uddeeler Rollerne til Personalet,
Og selv til Directionen, hedder det -
Her, kort, hvor Sandsen er saa ganske borte
For alt, hvad tryller kun den fine Sands,
At Livet selv, og Tiden sig at korte,
Er bleven Eet i Glædens sidste Dands -
Jeg blîr dog ved endnu, trods al den Kulde,
Trods al den Tørke, som omgiver mig,
Midt i min Høst at sværme for de Hulde,
Min Barndoms Vaar som Engle drømte sig;
Og Harpens Klang, skiøndt Veemod har forstemt'en
Til Guders Priis ved et olympisk Bal,
Lovsynger end en lille Glut paa femten,
Som alle sine Nanners Ideal.
Thi - skiøndt jeg nu, jeg Verden har omvandret
Tildeels med Vellyst, og tildeels med Gru,
Er overhovedet endeel forandret,
I Grunden er jeg den, jeg var, endnu;
Og skiøndt jeg overhov'det har paa Bagen
To Snese Aar meer end min yngste Søn,
Jeg bryder mig kun lidt om Hovedsagen,
Da jeg i Grunden dog er hiertegrøn.

     Men det, hvorom jeg selv mig intet bryder,
Det bryder mangen Dame desto meer,
Der ei saa meget paa den Streng, der lyder,
Som paa Pedalen under Harpen seer -
Og lyder denne Streng nu ei om hende,
Men om en yngre, hende nok saa lig,
Hvis overhov'det da ei snart faaer Ende
Dens Klang i Grunden, saa Gud naade mig!
Spørg Falsen ad, der tidt har seet med Smerte
Mig overhov'det af ham selv beleet,
Fordi jeg har i Grunden end et Hierte,
Hvis sidste Blad han, flygtig, ei har seet -
Et Hierte, der endnu bestandig gløder
For hver Seline, der kom drømt igien,
For hver Veninde, der mig venlig møder,
Og, iblandt andet, og for ham som Ven!

     Af disse Vink fra Digt'rens Himmerige,
Nu jeg har væltet af min Glædes Læs,
De seer omtrent, hvad om sig selv kan sige
Den gamle Svane mellem unge Giæs.
Eet Galskab maa jeg dog endnu tilføie,
Et senere, som Falsen selv ei veed,
Og som jeg haaber begge vil fornøie,
Nu begge see med mindre siællandsk Øie,
Mit yngste Posthumum i Kiærlighed.

     Jeg var, for tredde Gang, paa nogle Dage
Reist til Beltslottet ned, mit gamle Hiem,
Da Kongen kom med Dronningen tilbage,
For der paa Broen at modtage dem.
Bestraalet der af Fredrik og hans Mage,
Fortrylt af lille Vilhelmines Smiil,
Foer atter i den Barm, der vilde vie
Sin danske Harpe Hel - og evig tie -
Den hellige Begeistrings Flammepiil.
Men - ingen Gienstand var der, værdig Pilen;
Thi Hoffet reiste, da vi havde spiist -
Og at jeg ei forlod mig paa dets Smilen,
Fordi de Tre mig smiilte, det var viist.
Jeg ledte om en Engel rundt dernede,
I hvert et Skuur og rundt i hver en Bod,
Og fandt den - (Gud! og hvilken!!!) - i den Reede,
Hvor nu et Krudttaarn, før min Vugge stod.
Min hele Himmel den alleene fatter,
Der i en Stemning, just som min, har seet,
Og med mit Øie, Commandantens Datter -
Men det er sikkert didtil aldrig skeet.
Hun kyste mig med Livets fulde Varme,
Som Møe, den Nanna nu, der første Gang
Som Barn, i hendes skiønne Moders Arme,
Indsmiilte mig min første Balder-Sang.
Alt dengang fandt jeg, intet var i Norden
Den spæde Rosenknop i Ynde lig -
Og, o! hvad var al Skiønhed nu paa Jorden,
Da, halv udspringende, hun kyste mig!
Jeg blev igien, hvad alt jeg var i Eden -
Hvad alt jeg kiælen var i Moders Skiød -
Hvortil jeg eene duer lidt herneden -
Og hvad jeg bliver - efter selv min Død!
Satirens Dur gik over (som i Brevet,
Jeg skriver her) til Kiærligheds Be-mol,
Og Følgende blev til min Engel skrevet:
"Med en parisisk lille Parasol."

     Paa denne Sang der fulgte siden fleere -
Og, trods min gode Vens Qu'en dira-t-on?
Min Hersker Amor lod sig ei genere,
Men overgav sin Digter tout de bon
Til den fortryllende Schimære -
Et Teos blev mig Dannemarks Abdere
Og jeg af Democrit Anacreon.

     Men - "elsker jeg da nu paa nye?" De spørger,
Og "hvis jeg elsker, elskes jeg igien,
"Hvorfor dog frem for alt en Elsker sørger,
"Der har Skiæls Aar og Alder?" Ja! min Ven!
Jeg elskes nu saa meget jeg behøver
(Thi jeg behøver overmaade lidt),
Eet Kys, foruden dem, jeg blot i Tanker røver,
Staaer - hvis jeg kommer ogsaa nok saa tidt -
Hvergang jeg kommer - mig at tage frit;
Og det er nok; thi skienkte man mig fleere,
Var jeg i Live sikkert ikke meere!
En Prosaist - der aldrig trylles ret -
Faaer aldrig nok, blir aldrig mæt,
End sige, træt;
Men en Poet, som jeg, kan overmaade let,
Naar Gratier ham ei hans Vellyst moderere -
Naar han faaer hele Summen paa eet Bræt,
Af alt for megen Salighed - krepere.
Jeg nøies, salig alt, med den, jeg har -
Et Kys, som sagt, og venligt Smiil tillige,
Fra Tid til anden i mit Himmerige,
Hvergang en lille Sang jeg digtet har
Til Danmarks Yndigste, den hulde Pige;
Hvis jeg forlangte meer, var jeg en Nar.

     De spørger, "hvem hun er?" - thi (sandt at sige)
Naar De formoder, at et Barn, trods alt
Hvad jeg om Englen nyelig har fortalt,
Knap giør det, har De Ret! hun er lidt halt
Paa venstre Fod - men det er svundet alt -
For Resten er hun meer end i Gestalt,
I Ynde, Vid, og hvad man ei kan sige
Med Pensel eller Pen, aldeles uden Lige.
Maaskee hun har i Himlen her og der
En Søsterengel, ganske hendes Mage,
Der ligner hende op ad Dage,
Men det er ei i Himlen, hvor jeg er;
Thi der forstaaer hun sig saa smukt at snoe og vende,
At man seer ingen uden hende.

     Det bliver mellem Dem og Falsen - som De vel
Har bedt Dem hielpe med at læse lange Brevet
(Jeg egentlig dog Dem til Moroe kun har skrevet),
For ei at læse Dem alleene reent ihiel!
Jeg i det mindste har, mens jeg lod Pennen løbe,
Giort Regning paa, han kiærligen tog fat
Med friske Kræfter, hvor De selv blev mat.
Men, hvor det gaaer, lad Ingen af dem røbe
Min sidste Surren under Amors Svøbe
Paa Riim-Epistlens gamle Kongevei -
De maa nu have læst den, eller ei!
Jeg vilde nødig, at den Spot mig skulde møde,
Man fik et Nys derom i Deres Paradiis,
Det Gratierne hellige Paris,
At jeg, som der i Livets Morgenbløde
Har offret Sangen Amors Priis -
Og i den vaade Tid, lyksaligviis,
Trods Skiæbnens Regn og Slud blev ved at gløde
Ved hvert en enkelt Straales Himmel-Møde,
At jeg, der (som De veed) selv i min Aftenrøde
Har der saa got som elsket mig tildøde -
Paa min uskyldige forunderlige Viis
Gaaer nu igien - i Kiøbenhavn - paa Iis.

     Trods al den Giengang her, og skiøndt saa fage
Jeg trylles her igien i Ungdoms Dage,
Giv mig, min Walterstorff! et Nik,
Som det, jeg eengang af Dem fik -
Og med min trefold længselfulde Mage
Gaaer jeg til Dem, Paris og Marly fro tilbage.
Og nu - spring over Brevets Salt og Sand -
Spring over Spøg og Skiemt paa Gravens Rand -
Spring over Elven, som man let ei tømmer -
Og læs kun Enden, som af Hiertet strømmer:

            Mens, elsket af hver Lilievand,
     Mens, æret af hver Rang og Stand,
     Mens, savnet af mit Fædreland,
     Den hele Verden Dem berømmer,
     Modtag det Hiertes Hyldest, ædle Mand!
     Som intet uden Stort og Ædelt elske kan,
     Og intet uden Idealer drømmer!
</body>
</poem>

<poem id="baggesen2002121008">
<head>
   <title>Til Hans Kongelige Høihed Prinds Christian Frederik</title>
   <toctitle>Til Hans Kongelige Høihed Prinds Christian Frederik [1823]</toctitle>
   <indextitle>Til Hans Kongelige Høihed Prinds Christian Frederik [1823]</indextitle>
   <firstline>Flyv, du første, svage Glimt</firstline>
   <quality>korrektur1</quality>
</head>
<body>
                                   Bern, d. 15de Octbr. 1823.
     Flyv, du første, svage Glimt -
Ak! endnu kun alt for svage,
Neppe selv mig klare Skimt
Af lidt Aand endnu tilbage -
Du mit Hiertes første Brev,
Som det nys i Morgenrøden,
Der mig, midt i Skibbruds-Nøden,
End engang tilstraalte: "Lev!"
Afsked givende til Døden,
Efter eet Aars Stormnat skrev!

     Glem den lange Nat - dens Smerte -
Glem det hele Marter-Aar!
Glem hvert Slag, som traf mit Hierte!
Glem Fortvivlelsen, jeg nærte,
Efter Tabet her i Livet
Af hver Evne, mig blev givet,
Af hver Fryd, jeg kiende lærte,
Af hver Trøst, min Siæl begierte,
Fra i Fjor indtil i Gaar!
Flyv, du første, kiælne, spæde
Haabets Spire fra din Rod,
Med din første Drøm om Glæde
Hen til din Beskytters Fod!
Flyv - med eengang fattet Mod -
Uden mindste frygtsom Tanke
Paa, hvad underveis kan vanke -
Iil og tænk kun, hvad dig drev!
Flyv, som aldrig fløi et Brev,
Efter længe fængslet Dvælen,
Livet selv, med Død i Hælen,
Til den Elskte selv ei skrev!
Flyv, som, naar hvert Lys er slukket,
Der paa Jorden vilded den,
Siælen, efter sidste Sukket,
Flyver op til Himmelen!
Flyv du Fangens Overbringer,
Der sig løs af Fængslet rev,
Flyv paa Rimets lette Vinger,
Med en Zephyrs lette Svæv,
Der sig over Bækken svinger
Til den blomsterklædte Bred!
Flyv med Lærkens Hurtighed,
Naar den, fuld af Kiærlighed,
Fnug og Straa til Sengested
For sin kiælne Mage bringer!
Flyv med utaalmodig Iil,
Snar som Amors egen Piil,
Over alle Folke-Reder,
Over hver en Kro og Stavn,
Hvor gemene Posten beder
Mellem her og Kiøbenhavn!
Seer du, du dig ei kan maale
Med en Morgenrødens Straale,
Sving dig hurtig op paa den!
Skynd dig, kort, som Tanken hen
Til den Kongelige Ven,
Hvis en Frelsers lige Møde,
Sidst paa Veien til de Døde,
Bød mig vende om igien
Og - uglemmelige Minde! -
Trods hver smertende Forliis,
End paa Jorden lod mig finde
Glædens helligste Huldinde,
Med dens hele Paradiis,
I det ellers mangesinde
Høist vanhellige Paris -
Til den Fyrste, som har vundet
I een sammenslynget Krands
Hver en enkelt, jeg har bundet,
Hvor jeg Stort og Godt har fundet
Indenrigs og udenlands -
Til den Prinds, som ingen ligner,
Ingen Prinds og ligne kan,
Der ei prøvet er som han,
Som mit Fædreland velsigner:
Frederik og Christian -
Og, som vil engang erindre
Folket, i dets Kongesal,
Hvor dets Fædres Minder tindre,
Begge Navnes Ideal -
Som mig lærte klart erkiende,
Hvad jeg kun med Hiertet saae,
I en halv Oplysnings Blende
Og med Frihedshatten paa:
Menneskhedens Blomsterkrone,
Selskabs-Havens største Ziir,
Eene muelig paa en Throne,
Eene muelig med et Spiir -
Hen til denne Nordens Ære,
Hen til denne Danmarks Lyst,
(Selv jeg troer, hver Uven kiære,
Slaaer et Hierte i hans Bryst!) -
Flyv da du - hvis lille Broder
Underveis, jeg veed ei hvor,
Gik til Grunde med sin Moder,
Thoras Muse selv, i Fjor,
Dengang sendt, for at frembære
Fyrsters Mønster "Tak for Lære,
"Tak for frelset Liv og Ære",
Meldende Prinds Christian:
"At skiøndt mellem Iis og Steene
"Visned alle disse Grene,
"Den dog aldrig visne kan,
"Som han tryllende berørte -
(O, den lever eviggrøn!)
"Da han i dens Fald bønhørte
"Thora-Granens sidste Bøn" -
Mod min Prosas stive Skiæbne
Vil jeg ikke meer mig væbne;
Flyv da du, hvis Bud jeg troer
Mere trygt end hint i Fjor!

     Men, før dine Reise-Vinger
Du begynder at udslaae,
Før du fra min Pult dig svinger,
Tag lidt andre Klæder paa!
Din Bro'rlille, som du husker,
Var særdeles net og peen;
Vær du heller ingen Slusker!
Pynt dig lidt! men vær ei seen!
"Fader!" raaber du, "du skynder
"Paa mig med saa mange Bud
"At mit korte Glimt begynder
"Midlertid at slukkes ud!
"Troe mig, det er bedst, jeg render,
"Som jeg er, paa mine Been,
"Før en ny Besvimen ender
"Levetraaden paa min Teen!
"Hvortil Pynt, naar Hiertet brænder?
"Jeg har vasket mine Hænder -
"Og - min indre Dragt er reen.
"O! Hans Høihed du jo kiender!
"Mon han vel sit Øie vender
"Bort med Haan fra mindste Steen,
"Som man skyndig ham tilsender,
"Fordi stakkels saadan een,
"Ikke just er filet, glattet,
"Eller pyntelig indfattet
"Som en kostbar Ædelsteen?" -
Ingen Faxer! ingen Fuxer!
Klæd dig om fra Top til Taa! -
Tag mig dine Søndagsbuxer,
Haabets grønne Buxer paa!
Fiinheds Silkestrømper - skynd dig! -
Livlig Letheds Dandseskoe!
(Du maa være dog lidt yndig,
Og ei eene fri og fro -)
Ydmygheds de hvide Handsker!
Kiærligheds den gule Vest!
Og - men bie end lidt! - jeg grandsker
Paa, hvad Kiol' sig skikker bedst?
Hellighedens - har du ikke -
Vittighedens - er forslidt -
Barnets kan sig her ei skikke
(Deri gaaer du alt for tidt) -
Munterhedens? ak! der ere
Vel for mange Huller paa? -
Dog - lad Huller Huller være -
Tiden iler - tag den paa!
Haaret er dig lidt fortottet -
"Det er Moden!" - Saa? - Velan!
Seer du og ei ud som Slottet,
Kan du dog til Nød gaae an!
Hatten paa med Ønske-Vinger!
Fix og færdig nu, afsted!
Vær mit Hiertes Overbringer!
Der, min Søn, tag Pakken med!

     End et Ord, før du forsvinder!
Naar du kommer did, saa siig:
At, mens her en Krands jeg binder
Af de sidste Livs-Kiærminder
I det Alpe-Himmerig,
Hvor min Sundhed ligger Liig,
Midt i Lindringen, jeg finder,
Mig en blodig Taare rinder,
Fordi, trods hver Veiens Hinder,
Jeg ei selv kan følge dig!
</body>
</poem>

<poem id="baggesen2002121009">
<head>
   <title>Til Hans Kongelige Høihed Prinds Christian Frederik</title>
   <toctitle>Til Hans Kongelige Høihed Prinds Christian Frederik [1822]</toctitle>
   <indextitle>Til Hans Kongelige Høihed Prinds Christian Frederik [1822]</indextitle>
   <firstline>Prinds, som de trende Livets Huldgudinder</firstline>
   <quality>korrektur1</quality>
</head>
<body>
                                             Paris, paa Nytaarsdag 1822.
     Prinds, som de trende Livets Huldgudinder
Velsignende har alt i Vuggen kyst,
Hvem Dyd og Kunst og Vidskab Krandse binder
Af Thules og Hesperiens Kiærminder -
Hvis Dannished, indtagende hvert Bryst,
Er Danmarks Stolthed og Europas Lyst!
Modtag iblandt de duftende Demanter,
Som paa Din fyrstelige Vei
Udlandets Hyldest strøer fra alle Kanter,
Et lille, hiemligt, ydmygt Glemmigei!
Og, mens du tolker Dannefolkets Hæder
Og giør dets Navns Erindring elskelig,
Lad i den glimrende blandt Jordens Stæder
Dets Tak min danske Læbe tolke dig!

     Du vil imellem Sydens Melodier,
Lykønskningsdagen vækker i hver Vraa,
Og alle Vestens, Østens Harmonier
Det hiertelige Nord-Nyn ei forsmaae.
Den Fyrste, der endog i Hiemmets Enge,
Hvor fremmed Lyd det stræber at fortrænge,
Tro kom ihu sit elskte Modersmaal,
Har ikke tabt i Sydens Blomstersenge
Sit danske Malm og ikke Nordens Staal.
Du veed, at Velklang andensteds har hiemme
End blot i Hvirvler af et Fuglebryst,
End sige Triller af Castratens Stemme;
Du og i Mimers Væld har hørt dets Røst!
Er og kun svagt det Nyn, mit Bryst dig bringer
Her, hvor Zephirers og Favoners Spil
Med Æolsharpetoner Dig omringer,
Jeg veed, dit Hierte lytte vil dertil,
Fordi det bringes dig paa Nordens Vinger.

     Hil Dig paa Vendingsaarets første Dag!
Det Vendingsaars, som trefold Storm bebuder
Hvert Fredens Folk og alle Jordens Guder,
Da Banner snart mod Banner, Flag mod Flag,
Paa ny, bestemmende, til Seklets Ende,
Om ikke for Aarhudreder, vil vende
Den gamle Menneskhedens store Sag.

     Hil Dig, o Prinds! at rustet ud med Evner,
Naturen faa blandt Styrerne kun gav,
Hvis Navne Krøniken ærbødig nævner,
Du lærte kiende det oprørte Hav,
Hvorpaa det blev din Lod, engang at føre
Det Skib, som under Knud og Valdemar
Engang det største blandt Europas var -
Og at, mens mange Styrmænd intet høre,
Til Stormens Forbud Du har laant Dit Øre!
Hil Dig, at, tidlig vant til Bølgeslag
I Folk-Orcaner og til Fald af Fielde,
Hvor, Polen nær, fornæmmes Heklas Vælde,
Du og har hørt Vesuvs og Ætnas Brag
Og veed om det oprørte Havs Uhyrer
Meer, end i Havnen mangen anden Styrer -
Fra Nord til Syd bestandig selv ombord,
Du kiender Strømmens Magt fra Syd til Nord,
Du veed, at Aareslag omsonst bekiæmper,
Hvad ingen jordisk Modstand ganske dæmper.

     Ei blot af Sandheds gamle Fibelbræt
Og vor Oplysningsbrammens nye Bøger
Du kiender Fyrstepligt og Folkeret
Og Kiernen af, hvad Menneskheden søger -
Den finder ingen i sit Cabinet,
Hvori kun Fortidsaandens Gienfærd spøger -
Dig svarte Trondhiem, og Paris, og Rom,
Og meer end een Forsamlings Folkestemme -
Dig lod Europa levende fornæmme,
Hvad Nutidsaandens Uro spørger om;
Og roligt samler Du i hiemligt Hierte
Den Kundskab, som Du udenlands begierte.

     Prinds! vær velsignet, at din hele Færd,
I hver dens Yttring venlig og retfærdig,
Saa god som vis, saa elskelig som værdig,
Forkynder Sydens Studsen Nordens Værd -
At i Paris, som Tidens Muser prise,
Den store Sammelplads for Jordens Vise,
Du, hvor Du sees og høres, viser Dig
En Anacharsis i Athenen lig,
Og, krandst med Roser alt, som aldrig falme,
I Haanden, som for end ufødte Slægt
Engang skal bære Sceptrets tunge Vægt,
I Kloges Samfund bærer Visdoms Palme!

     Dit Liv beskytte Himlens Varetægt!
Det Folk, hvis fordums frygtelige Fædre
Oldtidens Sagn endnu som Guder hædre,
Som Fierde Christjan, Juul og Tordenskiold
Paa Hav bød trodse hver en fientlig Vold -
Det Folk, hvis Hæders Glands i hver en Old
En Hær udødelige Navne nævner:
Hvis Roes til Lysets Flugt en Rømer bandt -
Hvis Priis i Draabens Verden Müller vandt -
Hvis Navn en Vahl i Floras Teppe tvandt -
Hvis Minde Tycho skrev med Himlens Stierner -
Hvis Følelser for Altret Kingo sang -
Hvis Veemods Lyst i Ewalds Harpe klang -
Hvis Lune Holbergs Vittighed udtalte -
Hvis Tænkning Rothe bandt en hædret Krands -
Hvis Dannished i Kunst og skiønne Sands,
Som Abildgaard og Stub og Carstens malte,
Endnu hver Thorwaldsens nyfødte Gud
I Steen for Evigheden taler ud -
Hvis Ideal med alle Livets Ynder,
Med meer end Amathusias Magie,
Med meer end med Chariters Tryllerie,
Gudinden ved Din Side huldt forkynder -
Det Folk, som føler veemodsfuldt sit Savn
Bag Elben i den elskte Fødestavn,
Som, hyldende, Dit sieldne Værd paaskiønner,
Og nævner, stolt og fro, sin Konges Ven
Den Første blandt dets palmekronte Sønner,
Det kalder i mit Hiertes Nyn igien
Dig, elskte Prinds! og Din tilbedte Mage
Paa denne første mellem Aarets Dage.

     Ja, Nordens Christjan! det er ei min Sang,
Hvortil Du venlig laaner nu dit Øre -
Det er Velsignelsen fra Dannevang,
Den gamle Skiald til Harpens brudte Klang
I dette Nyn Dig vover at fremføre.

     For spædt, for nyt endnu, for pludseligt
Er Livet, Du giengav den længe Døde,
Til i et Dans Apollo værdigt Digt
Din Opgang i sin Straaleglands at møde,
Min svage Stemme kun velsigner Dig;
Dens Lovsang tolker mat det elskte Rige;
Men lad Dit Hierte mine Taarer sige:
At den er dansk, og sand, og elskelig!
</body>
</poem>

<poem id="baggesen2002121010">
<head>
   <title>Til Herr Grosserer Nathanson</title>
   <toctitle>Til Herr Grosserer Nathanson</toctitle>
   <indextitle>Til Herr Grosserer Nathanson</indextitle>
   <firstline>Min Fanny, hvis for fine Sands</firstline>
   <quality>korrektur1</quality>
</head>
<body>
                                 Kiøbenhavn, d. 4de Jan. 1814.
     Min Fanny, hvis for fine Sands
Kun sielden trylles her til Lands,
Fortryllet af den Nytaarsgave,
De hende nys har venlig sendt
Med en elskværdig Compliment,
Befaler mig i Hast at trave
Paa Riimbrevhoppen, uden Frak,
Og uden Hat, endsige meere,
For Dem en Blomsterkost af Tak
I bunden Stiil strax at levere -
Fra hende selv udtrykkelig -
Til Giengiæld for de smaa, men nette
Bidrag til hendes Toilette,
Der ogsaa har fortryllet mig.
Jeg traver altsaa. Her jeg bringer
Paa nysbemeldte lette Vinger
Et Vers, som hedde skal, urost
For Gud, en lille Blomsterkost.
Gid den var smuk, som den er lille!
Gid den var halv saa nysselig
Som Naalepuden, jeg seer spille
Med Roserne, Cytheres lig!
Gid den, som Børsten, kunde give
Tilbage Spor af Smagens Fiil
I reen og glat poleret Stiil!
Kort sagt: Gid jeg i Takkens Iil,
Min Ven, Dem havde kunnet skrive
Til Giengiæld blot min Fannys Smiil!
For Saxen havde De tilbage
Da faaet sendt dens sande Mage:
Jeg meener: Amors egen Piil.
</body>
</poem>

<poem id="baggesen2003021204">
<head>
   <title>Til Jens Baggesen</title>
   <toctitle>Til Jens Baggesen</toctitle>
   <indextitle>Til Jens Baggesen</indextitle>
   <subtitle>
   <line>Ode af Voss</line>
   <line>1800</line>
   <line>(Efter det Tydske)</line>
   </subtitle>
   <firstline>Hil, Ven Baggesen, Dig, der, som Ulysses, vidt</firstline>
   <quality>korrektur1,kilde,side</quality>
      <notes>
      <note>Teksten følger <i>Den nordiske Tilskuer</i> No. 2, 8/11 1814, side 9.</note>
   </notes>
   <pictures>
      <picture src="baggesen2003021204-p1.jpg">Faksimile af digtet.</picture>
   </pictures>
</head>
<body>
    <wrap><metrik>- _u - u u -</metrik> ,  <metrik>- u u - u -</metrik></wrap>
        <wrap><metrik>- _u - u u - u -</metrik></wrap>

Hil, Ven Baggesen, Dig, der, som Ulysses, vidt
Omstormt, skued din Tids Sæder og Folkefærd,
Og af Frækhedens vildt rasende Strudelsvælg
    Frelst hjemdrog til dit Fædreland!

Skue fra Bredden i skibbrydende Havtumult
Almeen- Redningens Sværm søge kun Laugets Vel,
Det og lyvende selv, stødende Jeg paa Jeg,
    Slugt i Hvirvelen undergaae!

Paa det Tørre nu glad stem os dit Barbiton,
Snart det gyldne, som huldt Dania lytter til,
Snart og det, som den gjæstmilde Teutonia
    Dig, tonkyndige Slægtning, gav!

Orfeus lig med din Sang, mildne Du Hav og Storm!
Og trøstmuntrende vaer frygtsomme Styrer ad
Seil at mindske, dog ei, lettende Skibet, selv
    Fragt og Ballast at slænge strax!

Eller blind for det alt trylle Dig Ilions
Heltesanger, hvis Qvad, buden af Musen, du
Troe Naturen og Kunstmønstrenes Digter-Lov
    Foresynger dit Dania.

Uforført af det ny Slæng, som med Barbarstads
Skjønhed pynter, din Plads vælg Du, med Rafael,
Af Apellerne lært: Heller i Grækerkreds
    Sidst, end først i Modernes Hob!

Hvis Kastaliaklang Vrimmelen og forsmaaer,
Sig Du, selv Dig bevidst: Faa, men Fortrolige
Smile Kunstneren Løn; savnes og selv de Faa,
    Vel! blot een er mig nok, min Voß!
</body>
</poem>

<poem id="baggesen2003021201">
<head>
   <title>Kritikens Smil</title>
   <toctitle>Kritikens Smil</toctitle>
   <indextitle>Kritikens Smil</indextitle>
   <firstline>Parnassets Maske-Fæe</firstline>
   <quality>korrektur1,kilde,side</quality>
      <notes>
      <note>Teksten følger <i>Den nordiske Tilskuer</i> No. 2, 8/11 1814, side 15-16.</note>
      <note>* I Anledning af de sidste anonyme, pseudonyme, og kakonyme Galde-Forsøg i et vist guult Maanedskrift. [dvs. <i>Athene</i>].</note>
   </notes>
   <pictures>
      <picture src="baggesen2003021201-p1.jpg">Faksimile af digtet, side 1/2.</picture>
      <picture src="baggesen2003021201-p2.jpg">Faksimile af digtet, side 2/2.</picture>
   </pictures>
</head>
<body>
Parnassets Maske-Fæe
Saa længe raabte Bæ<note>Alluderer til Wessels fortælling <xref poem="wessel2002092101"/>.</note>
    Til Reglerne,
At Phøbus sendte vred
En skiemtsom Muse ned
    Til Keglerne,
For med en skarp Kritik
At holde lidt i Skik
    Bebæerne,
Og vække med en Piil
I hvert et Skiemtens Smiil
    Mæhæerne.
I det hun steg forbi
Den gamle Svinestie,
    Paa Tæerne,
Saa peent, saa net, saa let,
Sig vogtende for Plet
    Paa Klæ'erne,
Sprang frem, en Ræv ret lig,
En Ting, som kaldte sig
    Hans Mikkelsen,
Med nok en Tingest - men
Der lod som Statens Ven
    Paa Skikkelsen:
Hen over Smagens Bræt
Hun mellem <i>dem</i> saa let
    Ei slippede -
Den eene stamped her
Den anden tramped der -
    Det vippede.
I Grøften, hvor en guul
Pyt-Nixe legte Skiul
    Bag Træerne,
Tak skee det Vipperie,
Kamenen plumped i
    Til Knæerne.
Til Lykke havde hun
De sorte Strømper kun
    Paa Beenene;
Da med de hvide paa
Man neppe nu kan gaae
    Langs Steenene,
End sige neden om
Det <i>guule</i> Svinedom
    Bag Hækkene,
Hvis fordum brune Søl
Har nu giort reent til Pøl
    Molbækkene -
Til Lykke; thi paa Sort
Faldt reent for Øiet bort
    Det stødende,
Hvorfor og lige fro
Den himmelske beloe
    Sit Mødende -
Til Lykke, siger jeg,
Hun ellers paa sin Vei
    Sig vendende,
Var steget op igien,
Paa min for fine Pen
    Lidt skiændende,
Til Hevn paa Pindi Top
Den hele Gudetrop
    Antændende,
Fra Himlen Ild og Svovl
Paa baade Peer og Povl
    Nedsendende,
Og med det Dommerblik
Hun af Apollo fik
    I brændende
Satirisk Polemik
Al videre Kritik
    Aldeles endende.
</body>
</poem>

<poem id="baggesen2003021202">
<head>
   <title>Blot Genialitet</title>
   <toctitle>Blot Genialitet</toctitle>
   <indextitle>Blot Genialitet</indextitle>
   <firstline>Hvad? Dannelse? Kritik? og Hovedbrud?</firstline>
   <quality>korrektur1,kilde,side</quality>
      <notes>
      <note>Teksten følger <i>Den nordiske Tilskuer</i> No. 4, 22/11 1814, side 25.</note>
   </notes>
   <pictures>
      <picture src="baggesen2003021202-p1.jpg">Faksimile af digtet.</picture>
   </pictures>
</head>
<body>
,,Hvad? Dannelse? Kritik? og Hovedbrud?
Hvortil det alt? - Den store Digter fødes!
Lig Pallas, springer han paa Skjæbnens Bud
I fulde Rustning af Naturen ud! -
Herved paa hver en Kunstens Mangel bødes!''
    O! jeg er keed af dette Sludderie!
Hvis Springet var saa let fra Jord til Himmel,
Voldtog hver duunet Pebling alle ni!
Fantasten fødes og med Fantasie. -
Hvordan forklarer man den lille Strimmel,
Trods fire Verdensparters Anthropie,
Som Menneskhedens Flora blomstrer i?
Blev ei hver Klods og Nar i denne Vrimmel
Fød med naturligt Menneskegenie?
Târ jer i Agt! hvad blot Naturen føder
Aldeles frie for Tømme, som for Torn,
Hvad Kunstens Tvang og hver en Møje døder,
Hvad ei kan vorde, var det ei tilforn
I Spiren alt fuldendt og fixt og færdigt
Sit hensigtsløse Spil i Tiden værdigt,
Er: paa et Straa af Byg et Havrekorn -
Et Rokkehoved her, og hist et Horn -
Solsikker, der paa Vindvesruder fryse -
Og Lygtemænd, som over Sumpe lyse -
Vanskabninger - Mistfostre - Væsen-Hiv:
En Rest af Chaos, Mørkets Tidsfordriv,
Hvorved Naturens Orden maatte gyse,
Hvis ei det brat paa Slumpelykkens Bliv
Af Øieblikkets Pust indblæste Liv
Blæst ud af næste Pust holdt op at kyse.
</body>
</poem>

<poem id="baggesen2002112618">
<head>
   <title>Horn-Concerten, eller Skiærtsildseventyret</title>
   <toctitle>Horn-Concerten, eller Skiærtsildseventyret</toctitle>
   <indextitle>Horn-Concerten, eller Skiærtsildseventyret</indextitle>
   <subtitle>
      <line>Til General-Krigscommissair <i>Astrup</i></line>
      <line>I Anledning af Benefice-Forestillingen paa Theatret, den 10de December 1814</line>
   </subtitle>
   <firstline>Tak, kiære Ven, for al den Tummel</firstline>
   <quality>korrektur1,kilde,side</quality>
      <notes>
      <note>Teksten følger <i>Den nordiske Tilskuer</i> No. 4, 22/11 1814, side 81-85.</note>
   </notes>
   <pictures>
      <picture src="baggesen2002112618-p1.jpg">Faksimile af digtets første side.</picture>
   </pictures>
</head>
<body>
Tak, kiære Ven, for al den Tummel,
    Min Aand og Sands i Aftes nød
I Horn-Concerten, til hvis Rummel
    Du Plads mig i din Loge bød!
Jeg paa vor Skueplads til Himmel
    Og Helved alt var længe vant;
Men Mage til saa tydsk en Svimmel
    Min jydske Siæl der aldrig fandt.
Dit Indbud havde mig kun lovet
    En Prøve paa den store Dag,
Da hver, som sover og har sovet,
    Skal vækkes af Basuners Brag;
Men Gildet selv, jeg ikke dølger,
    En Forsmag ogsaa skiænkte mig
Paa alt hvad foregaaer og følger:
    Paa Graven og paa Himmerig.
Naar jeg betænker Engle-Reden,
    Hvori jeg stod, og sad, og laae,
Samt Rædselen, og Herligheden,
    Jeg ikke hørte blot, men saae,
Den Aften skiænkte mig herneden
    Hvad Folk gemeenlig først kan faae,
Naar de tilgavns er vandret heden,
    Naar Verdens-Uhret gaaer i Staae,
    Og Tiden ikke meer kan gaae -
Kort: <i>Døden, Dommen, Evigheden</i>.
    Tillad mig, pærefuld endnu
Af disse <i>Ting</i> (som de der vidste
Dem førend jeg, har kaldt <i>de sidste</i>)
    Paa Riim at komme dem ihu!
Da mig i Aftes kom for Øre,
    Strax efter jeg var sovet hen,
Du gad derom min Meening høre
    Hvis jeg engang stod op igien,
Jeg dig med Ærlighed vil sige
    (Men heller ingen uden dig)
Om denne Tummel uden Lige
    Hvordan den virkede paa mig.

Basun-Concerten i det Hele
    Med alle dens Trompeterstød,
Afdeelinger, og Underdeele,
    Som den i <i>Musefængslet</i> lød,
Der velbeseet fra flere Sider
Især i vore sidste Tider
    Vel lignes kan ved Gravens Skiød -
Deels for de brune Fiælle-Bure,
    Med Støv og Soed og Muld bestrøed -
Deels for de skumle døve Mure,
Hvis Vægge lidt man burde skure
    Med Asken af den gamle Nød
    Hvorpaa de nye Taarer flød -
Deels for den Rolle, Hel nu spiller
Paa Knokler mellem sammes Piller -
    Deels for den Varme stundom der,
    Som og et Tegn paa Graven er -
(Thi, som en Ven af Huset melder,
Er lummert i Moer Helas Kiælder)
    Deels for det meget Spøgerie,
    Som ellers gaaer i Svang deri -
Concerten, siger jeg, den hule,
    Hvis Brag og Bruusen giennembrød
Den tause Nat i denne Kule,
    Mig forekom <i>en hørlig Død</i>,
I hvilken Søvnens Broder snorked
    Saa høit omtrent, som han det aarked,
Mens Søvnen selv sin Næse snød.

Begyndelsen i denne Slummer
Mig syntes sammes bedste Nummer<note>* Herr Gersons Ouverture.</note>
    Næst Midtens skiønne Melodie,
    Der klang mig, som en Drøm deri.<note>* Dupuis Harmonie-Concert.</note>
Skiøndt legemlig jeg stod, i Aanden
    Jeg laae ret mageligt og blødt,
Og sov og drømte selv, med Haanden
    Bag Øret, længe ganske sødt.
Jeg drømte, Nektar blev mig buden
    I Himlen af en ureen Aand,
    Men tilrakt af en deilig Haand,
Saa blød og fiin og skiær i Huden,
Som den, hvormed Alcides-Bruden
    Sin Brudgom løste Dødens Baand.
Men denne jydske Drøm fik Ende -
    (Jeg kalder her det Søde jydsk
For efter Riim ei gal at rende,
    Hvortil min Muse er for kydsk.)<note>* Sær da Rimene paa ydsk ere masculine.</note>
Jeg i min Grav mig maatte vende,
Og stod som paa den anden Ende,
    Da man begyndte paa sin tydsk,
Som af en sexten sytten Stierte
Trompetende med Fynd at snerte
    Min Øretrommes fine Skind,
    Og giøre næsten meer end Vind.
Jeg nægter ei, jeg blev lidt bange
For denne Blæst - det blev vist mange -
    Sær da jeg saae, hvad alt tilforn
Mig havde tidt forskrækt daraussen
In Schwarzenburg und Sachsenhausen:
    <i>Smaadrengen med sit Underhorn</i> -
Gud frie os, tænkte jeg, nu tude
<i>Niflungerne!</i> nu er det ude!
    Jeg vaagner vist med Siæl og Krop
    I de Fordømtes Bolig op!
Som af sig selv ved denne Blæsen
Min Haand fra Øret foer mod Næsen -
    For Himlen den var spidset paa,
    Jeg heede Helved for mig saae
Med alt, hvad een deri kan ramme;
    Men da jeg saae mig om, paa Tæer,
    Og fandt mig Synder ganske nær
    De Søde, som kom med mig der,
Saa tænkte jeg: det er det samme -
    Og nynned: ,,under deres Skiold,
    Befalende mig Gud i Vold,
Lad hvo der vil min Siæl annamme!
    Lad gaae til Helved! I en slig
    Omgivelse maaskee det mig
Endogsaa ganske got vil hue,
    Om det og bliver nok saa hedt,
    Jeg sikkert ei vil føle det
I Heden af min egen Lue.''
    Thi, kiære Ven, min Kiærlighed
I Logen mellem de velsignte,
Der alle meer og mindre lignte
    Din egen Kone, som du veed,
Hvad angaaer egentlige Heden
Saavel for oven, som for neden,
    Gik allerede fast til Sveed.
    En Digter, af Naturen heed,
Paa hvem først hele Hiertet brænder,
    Naar eengang alt saa vidt det kom
    Med Branden, lidt sig bryder om
Hvis der gaaer Ild i Verdens Ender.

Det blev med alt det ei saa slemt,
Som Puslingen dernede trued -
    Og Skrækken snart blev ganske glemt,
Da man de Horn, hvorfor jeg grued
    Fik ordentlig en smule stemt;
Thi lille Drengen reent lod være
    (Som var særdeles rigtig giort)
Indlæggende sig noksom Ære
Med dette store Horn at bære,
    Der var saa tungt, som det var stort -
Og hver Hornist saa kunstig blæste,
    At alle sexten Horn perfekt
    Tilsammen giorde den Effekt,
Som om et enkelt Posthorn hvæste -
    Hvorfor hvert Øre, som ei sprak,
    Dem siger sexten tusind Tak.
Thi, skiøndt man elsker at bedøves,
    Som det er eengang Mode nu,
    Naar Øretrommen gaaer itu,
Naar Hørelsen os reent berøves,
    Kan jo Musik paa den Maneer
    Stokdøve Folk ei døve meer.
Hin Niaars-Valdhornist for Resten
    Mig synes at bevise lidt,
At man nu driver Kunsten næsten
    For tidlig her, om ei for vidt -
Sandt nok, hvad gode Tud skal blive
    Maa tidlig tudes - og for Stød
Tilgavns med visse Horn at give,
    Man maa med samme være fød -
Men Tud er eet, et andet Tuden -
    Til Blæsen er fornøden Vind,
For meer end blot at stramme Huden
    Paa en uskyldig Barnekind.
Jeg troer, vi Nordiske begynde
    Med Kunstfliddyrkningen, som saa,
Lidt mod Naturen selv at synde,
    Naar Drenge knap med Buxer paa,
Før deres Horn de ret kan bære,
Fast alt hvad dertil hører lære;
    Jeg tvivler om, vor Bye vil faae
Ret Peder-Oxe-lige Tyre
Af alt for spæde friske Fyre,
    Der stange førend de kan staae -
Jeg troer, det er et farligt Varsel
    For vore Kunster store, smaa,
Naar spæde Muser giøre Barsel
    Før de har rigtigt lært at gaae.

Isteden altsaa for at vækkes
    Ved Bristen af en Tordenskye,
End sige dombasun-forskrækkes,
    Man sødelig sov ind paa ny.
Jeg ikke veed hvad andre drømte
    Mens varte denne Pusten i
De sexten Horn, og Kunsten tømte
    Sig ud i snorkende Kopie;
Men mig kom for, som om katholisk
    Foyeren luttredes i Skiærts,
Og, som om Hornene symbolisk
    Sprang ud deraf paa langs og tværs -
Det gik saa vidt, at jeg i Aanden
    Rundt om mig, hvor jeg saae tilforn
Kun Haar paa Hovder, efterhaanden
    Saae intet uden lutter Horn -
Og strunk i Spidsen Ildens Konning
    Som Sextenender maiet ud
Med Skiærtsens evig unge Dronning
    Ved Siden, pyntet som en Brud.
Jeg følede mig selv paa Panden
    I denne Skiærtsildsherlighed;
Men uden Pral at sige sanden,
    Sprang intet af den uden Sveed.
Dog glædte jeg mig, trods den beste,
    Ved den almindelige Bram -
Man ei misunde maa sin Næste,
    Fordi man ei kan stange ham -
Desuden trøsted mig den Tanke,
    Ved denne Lux af Horn at see:
Hvem veed hvad der for dig kan vanke,
    Naar du staaer op igien maaskee?
Hvem veed om Lykken ei sig vender
    For dig, naar endt er Gravens Slum?
Maaskee du blir en Sextenender
    Trods nogen - i Elysium?
Saa blev jeg rolig ved at drømme
    Til Hornelegen var forbi -
Og uden selv mig at berømme
    Foruden mindste Jalousie.
Men pludselig, som Solen falder
    Engang fra Himlen, sort som Kul,
Faldt ned med gyseligt Rabalder
    En Nodestol bag Scenens Hul -
Den styrted ned paa døde Vrimlen,
    Der vaktes nu fra Pol til Pol
Med Skræk og Angst, som om i Himlen
    Var bleven væltet Naadens Stol.
Gud veed hvor mangt et Horn blev rammet
    Og knuust i dette bratte Qvag,
(Der uanmeldt i Hornprogrammet
    Kom bag paa Folk, som Dommedag)
Jeg, i min Grav, hvori paa begge,
    Med Dydens lange Buxer paa,
Jeg inden Logens Kistevægge,
    Som sagt, langt meere stod end laae,
Var tumlet om, hvis ei ved Skraldet
    Lyksaligviis en Dames Arm
Mig havde styttet midt i Faldet
    Paa Næsen mod en andens Barm.
Mig syntes derfor, mens de Bengle
    Dernede jordskialv Lig paa Lig,
Som om jeg hævedes af Engle
    Ved Stødet op til Himmerig -
Vel vendte samtlige mig Bagen
    (Hvis Damers man tør kalde saa)
Men, Kiære, hvad giør det til Sagen,
    Naar der er Englevinger paa?
Naar trinde Skuldre, hvide, bløde,
    Trods Kniplinger om Halsens Snee,
Den Skiønhed blotter, som de Søde
    Gemeenlig selv kan ikke see?
Skiøndt ingen af dem til mig skotted,
    Skiøndt de kun lidt om mig dem brød,
Jeg veed nok selv, hvor jeg mig gotted
    I alle Huldgudinders Skiød -
Jeg veed nok selv hvad Fryd mig skabte
    Hvert Puf i denne Himmelfart,
Og at jeg intet Rygstød tabte -
    Gid det kun havde længer vart!
Det var saa himmelsk, sandt at sige,
    At jeg har næsten ganske glemt
Det hele tydske Himmerige,
    Som fulgte det - og det er slemt.
Thi man er keed nu af det Jydske -
    Du selv, min Ven, som bød til Giæst
    Paa denne Hornvidunderfest,
Begynder maaskee selv at tydske? -
    Det være, som det vil, min Sang
Om Døden, Dommen, Evigheden,
I Skiærts, og Ild, og Horn herneden
    Er bleven næsten evig lang -
Hvad om jeg selv holdt op at tude?
Velan! jeg siger Snip Snap Snude:
Mit Skiærtsildseventyr er ude
    Paa jydsk og tydsk for denne Gang. -
</body>
</poem>

<poem id="baggesen2003021203">
<head>
   <title>Til den forhen værende Russiske overordentlige Gesandts ved det kongelige Danske Hof, Geheimeraad og Ridder af Wladimirordenen, Basilius Lisakewitz Skygge</title>
   <toctitle>Til den forhen værende Russiske overordentlige Gesandts ved det kongelige Danske Hof, Geheimeraad og Ridder af Wladimirordenen, Basilius Lisakewitz Skygge</toctitle>
   <indextitle>Til den forhen værende Russiske overordentlige Gesandts ved det kongelige Danske Hof, Geheimeraad og Ridder af Wladimirordenen, Basilius Lisakewitz Skygge</indextitle>
   <firstline>Taus var min bratte Skræk, da nys igien i Live</firstline>
   <quality>korrektur1,kilde,side</quality>
      <notes>
      <note>Teksten følger <i>Den nordiske Tilskuer</i> No. 42, 2/11 1814, side 328.</note>
   </notes>
   <pictures>
      <picture src="baggesen2003021203-p1.jpg">Faksimile af digtet.</picture>
   </pictures>
</head>
<body>
<i>Taus</i> var min bratte Skræk, da nys igien i Live,
    Med vækket Selskabslyst jeg ilede til <i>Dig</i>,
For Førstegrøden af mit Lune Dig at <i>give</i>,
    Og, varme Hierte! fandt Dit kolde Liig.
Men, naar de Taarer har holdt op at rinde,
    Hvori min Smertes qvalte Toner døe,
Skal Veemods vakte Skiald <i>lydt</i> reise Dig et Minde
    Din <i>Danskhed</i> værd paa Nordens Yndes Øe.
</body>
</poem>


<poem id="baggesen2003021901">
<head>
   <title>Til min dyrebare Datter Frederike fød Balle</title>
   <toctitle>Til min dyrebare Datter Frederike fød Balle</toctitle>
   <indextitle>Til min dyrebare Datter Frederike fød Balle</indextitle>
   <firstline>Aaret før den hulde døde</firstline>
   <notes>
      <note>Dedikation i et eksemplar af Baggesens <i>Ungdomsarbeider</i> (1791), citeret i K.F. Plesners <i>Baggesen-Bibliografi</i>, Kbh. 1943, side 72. En anden dedikation i samme eksemplar, ,,Til min dyrebare Kone Sophie fød Haller'' dateret ,,D. 1<sup>te</sup> Jan. 1798 ~'' citerer sidste strofe af <xref poem="baggesen2002092804"/>.</note>
   </notes>
   <quality>korrektur1,kilde,side</quality>
</head>
<body>
Aaret før den hulde døde
Himlen lod en Engel føde
    Her i Norden hende lig;
Og jeg fulgte dengang ikke;
Thi paa Jorden i min Rikke
    Vented end en Datter mig.

<nonum><center>D. 1<sup>ste</sup> Januar 1817.</center></nonum>

---

<nonum><center>fra</center></nonum>
<nonum><center>Jens  Baggesen</center></nonum>
</body>
</poem>

<section level="1">
<head>
   <toctitle>Det evige Sindbillede</toctitle>
   <indextitle>Det evige Sindbillede</indextitle>
</head>
<content>

<poem id="baggesen2003020701">
<head>
   <title>Til Læseren</title>
   <toctitle>Til Læseren</toctitle>
   <indextitle>Til Læseren</indextitle>
   <firstline>Lad være dødt med mig, hvad jeg har lidt og levet!</firstline>
   <quality>korrektur1,korrektur2,kilde,side</quality>
      <notes>
      <note>Teksten følger <i>Det evige Sindbillede</i> (1815), side 1-2.</note>
      <note>De to første dele af Baggesens gåde, dvs. hvad der her kaldes ,,Begyndelsen'' og ,,Midten'', blev tidligere trykt som ,,Litteraturens Oprindelse. En Priisopgave'' i nr. 42 og 43 af <i>Den nordiske Tilskuer</i>, henholdsvis d. 2. og 11. november 1815. Ved månedens udgang udkom så <i>Det evige Sindbillede</i> som selvstændigt tryk, med en 18 strofer længere ,,Midten'', tilføjelsen ,,Ende'' og nærværende indledningsdigt. Alle substantielle afvigelser første- og andettrykket imellem er anført i dignoten.</note>
   </notes>
   <pictures>
      <picture src="baggesen2003020701-p1.jpg">Titelbladet til <i>Det evige Sindbillede</i> (1815).<br/>Det evige Sindbillede, / ikke blot / Literaturens Oprindelse, / men / Philosophiens Maal og Ende. / En Gaade, / som Priisopgave, for aandelig Levende. / Signa te, signa, temere me tangis, et angis! / Sphinx, Monachus. / Af / Jens Immanuel Baggesen. / Kjøbenhavn, 1815. / Trykt og forlagt hos B. Brünnich, / Løvstræde No. 128.</picture>
   </pictures>
</head>
<body>
Lad være dødt med <i>mig</i>, hvad jeg har lidt og levet!
    Lad i dets Grav i Ro mit aandelige Støv!
Saml ingen Blade meer af dem, jeg før har skrevet!
    Lad Vinden strøe dem bort, som andet spraglet Løv!

Glem alle Toner af min Vellyst og min Smerte,
    Der i dit aabne Bryst, da du var Barn, gienklang!
Glem selv, hvad end maaskee du giemmer i dit Hierte,
    Hvad jeg i Uskylds Sprog, da jeg var lille, sang!

Men læs det høie Qvad, som end mig blev forundet
    I Tidens mørke Larm, som Lysets ringe Tolk,
Med Tungebaandet løst og Tanken mindre bundet,
    Før jeg gaaer hiem til Gud, at stamme for mit Folk!

For lidt at trylle, det maa høres flere Gange -
    Det torde <i>blot til Lyst</i> selv være Lytten værdt -
Men naar man udenad det veed, som glemte Sange,
    Saa siger man sig selv: ,,Du har dog noget lært!''

Thi noget lærte jeg, før jeg det lærte stamme,
    Mit Øie luttredes i mangt et Himmellyn,
Mit Hierte reensedes i Lidelsernes Flamme,
    Før, hvad du leder om, jeg fandt i dette Syn.

O! naar det Flammespil, som end til Støv er bundet,
    Hvis Sprutten hist og her af andre Praase skyes,
Til mindste Glimt er slukt, og Røgen selv forsvundet,
    Lad spille paa min Grav uhaanet dette Lys!
</body>
</poem>

<poem id="baggesen2003020801">
<head>
   <title>Begyndelsen</title>
   <toctitle>Begyndelsen</toctitle>
   <firstline>Jeg Alderdommens Sphinx, som her paa Dansk fremtriner</firstline>
   <quality>korrektur1,korrektur2,kilde,side</quality>
      <notes>
      <note>Teksten følger <i>Det evige Sindbillede</i> (1815), side 3-17.</note>
      <note>Rettelser med foranstillet * følger førstetrykket i <i>Den nordiske Tilskuer</i> no. 42, d. 2/11 1815.</note>
   </notes>
   <pictures>
      <picture src="baggesen2003020801-p1.jpg">Faksimile af digtets første side.</picture>
      <picture src="baggesen2003020801-p2.jpg">Faksimile af digtets første side i førstetrykket.</picture>
   </pictures>
</head>
<body>
        <nonum><small>Litera pro Verbis &mdash;</small></nonum>
                                        <nonum><i>Ovid</i></nonum>

Jeg Alderdommens Sphinx, som her paa Dansk fremtriner,
    Med gordisk knyttet Haand, paa alexandrisk Fod,
Udfordrende hver Kløgt, som gjør oedipske Miner,
    At nævne mig mit Navn, og sige mig min Rod -

Jeg trefold haarde Nød, som Paaskøes Fjeldfigurer,
    Tschilminars Runeskrivt, og Moses Hvilested,
Vor Sølvmynts Smuthul selv, og Dagens Konjunkturer,
    Er lutter Smørrebrød, i Knæk, at ligne med -

Jeg Gaadernes Fugl-Rok, mod hvilken, nok saa broget,
    Vor store Digters Ham er liig en simpel Gaas,
Og fra hvis Ragnamørk selv Ragnarokur-Sproget
    Er længer end et <i>Pyt sa' Peer</i> fra - Hallingsaas:

Jeg vil betegne mig paa hver en muelig Maade;
    Jeg vil forklare mig paa hver forstaaelig Viis;
Og dog udsætter jeg for den, som mig kan raade,
    Og nævne mig ved Navn en fast uhyre Priis -

Den Priis at sige, der, saa vidt jeg troer og skjønner,
    Maa være hvert Genie tigange mere kjer,
End hvilken Priis som helst, hvormed en Fyrste lønner:
    Dets <i>egen</i> nemlig, naar det seer, hvor stort det er.<note>* Foruden den her i Gaaden selv tilsagte Priis, udsættes en Premie af hundrede Rigsbankdaler for en fuldkommen Opløsning af samme i Vers eller Prosa. Det forstaaer sig, at Opløsningen maae udtrykkeligen gotgjøre Forklaringen af hvert enkelt Led i dens Kjæde, eller, hvad der er det samme, angive Betydningen af hver Strophe. Hvo der maatte forsøge at vinde Prisen, vilde behage, inden denne Maaneds Udgang, at indsende sit opløsende Digt eller sin forklarende Afhandling (der ikke tør være kortere end Gaaden selv) portofrit, med et Tegn og Motto, til Hr. Bogtrykker Thiele, der indstiller de indgivne Opløsninger til Bedømmelse. Skulde noget indkommende Forsøg og blot nærme sig den sande Opløsning i et læseværdigt Foredrag, trykkes samme, hvis Forfatteren tillader det, med eller uden Navn paa Opgiverens Bekostning. [Denne note er kun at finde i <i>Den nordiske Tilskuer</i>.]</note>

Jeg vil angive mig, og hvad jeg var, og bliver,
    I hver Betydning selv, og i enhver Gestalt;
Og mens jeg, hvad jeg er, omstændelig beskriver,
    Fremvise løst og fast mit Væsens Eet og Alt.

Dog maa man ikke troe, paa første bedste Vinken,
    Saa let det synes og, at kunne gjætte mig!<note>* mig!] mig:</note>
Mit alt for klare Lys er Lygtemandens Blinken:<note>* Blinken:] Blinken!</note>
    Det fører i en Sump, hvis man ei varer sig.

Jeg fanges sikkert ej, hvis ikke hundredarmig
    Et Hundredøjes Klygt omslynger min Gestalt;
Selv dette gjør det ej, thi naar man troer, man har mig,
    Har man min Skygge blot, og jeg er svundet alt.

Jeg var før Verden var (saavidt man nu ved samme
    Lidt meer end blot Natur og blot Idee forstaaer)
Som Livets Moder, og, som siden Livets Amme,
    Der neppe bliver gold, før Tiden selv forgaaer.

Eet af de ældste Folk tilbad mig som Gudinde,<note>Førstetrykket har: ,,Det allerældste Folk''...</note>
    (Forstaae: blandt ældre Folk, som Noget vides om)<note>Førstetrykket har: ,,Forstaae: det ældste Folk''...</note>
Og selv for noget meer end ganske simpel Qvinde,
    Blev jeg af mange holdt i Grækenland og Rom.

Dengang jeg løb omkring paa, troer jeg, halve Jorden
    Fra Faer og Moer, og Slægt, og uden min Gemal,
Jeg veed ej selv hvor langt, mod Syden og mod Norden
    I et Slags Raserie, og, reent ud sagt, lidt gal.

Da hen i Taaget, ak! engang jeg rendte, gleed jeg,
    Hvad hændes kan, desværr! den beste Piges Fod;
Jeg var uskyldig dog, saa got som Barn, det veed jeg;
    Thi man den samme Dag mig vaccinere lod.

Jeg tabte Næse, Mund, og andre Ting som zire,
    Ved dette Fodens Glid, min Vildskabs bittre Løn;
Og da jeg rejste mig, begloet, paa mine Fire,
    Af næsten hundred Blik, saa stod jeg da en kjøn.<note>* en] end</note>

Jeg ej beskrive kan, hvad dette Fald mig voldte
    For Jammer, skjønt jeg dog, trods Tab af mangen Pryd,
Af Smil og Rødme selv, det vigtigste beholdte,
    Min Skjønhed, nemlig, og min egentlige Dyd.

Jeg misted næsten alt hvad miste kan i Live
    Den velopdragne Møe, saasnart hun bliver givt:
Hvert dyrket Kunsttalent - kun ikke det <i>at skrive</i> -
    Den Dag i Dag endnu man læse kan min Skrift.<note>* Skrift.] Skrift,</note>

Det intet Under var, jeg skrev kun Elegier
    I det nuværende nordvestlige Tyrkie;
Men at jeg just skrev Dansk, endogsaa til min Frier,
    Mig synes selv endnu, som et Slags Hexerie.

Den Klo, jeg nemlig skrev saa mystisk der i Sandet,
    Skjøndt baade Nej og Ja betegnet paa en Prik,
For Danske sagde dog aldeles intet andet,
    End hvad paa Dansk endnu vil sige visse Nik.

Fra den Tid blev min Skrift endog i Talen Mode,
    Som Sorgens ikke blot, men selv som Glædens Tolk;
Og de bekjendte Træk, Najaderne forstode,
    Forstaaes den Dag i Dag af ganske tørre Folk.

Nu troer man udentvivl, mig alt at have gjættet,
    Fordi man seer min Klo, som i et slebent Speil;
Nu troer man vundet alt den Priis jeg har forjættet -
    Men naar man tidlig troer, saa troer man gjerne feil.

Hvordan forklarer man, at jeg blev nævnt og skrevet
    I Grækenland og Rom med et forskjelligt Navn?
At jeg af Jøder selv er meget dyrket blevet,
    Og kjendt af hver Matros endog paa Christianshavn?

Hvordan forener man med alt, vel overveiet,
    At mit fuldkomne Tegn endnu i dette Aar,
Trods alle danske Nik, trods <i>Jaet</i> og trods <i>Neiet</i>,
    Af lige Linier og lige Træk bestaaer?

Hvordan begriber man, at, hvis jeg havde skrevet
    Paa Græsk, og ej paa Dansk, min Karakteristik,
Selv af min Fader ej var ret forstaaet blevet
    Det Klagebrev, hvori han alt at vide fik?

Hvorledes rimer man med sit Begreb om Sagen,
    At man paa svensk og tydsk, paa engelsk og paa fransk
Kan rime paa mit Navn? og at ei blot om Dagen,
    Men selv om Natten man kan høre det paa dansk?

Hvorledes passer sig til det, man har i Tanker,
    At Tungens Standsen er min Guddoms store Bud?
At synlig jeg endnu omkring paa Jorden vanker?
    Og at i China jeg er alle Guders Gud?<note>* Guders] Guders Guders</note>

Hvordan forklarer man, ifald jeg var en Qvinde,
    At man i gamle Rom min Titel gav en Mand?
Nej! Dagens Oedipus, mit rette Navn at finde,
    Dertil er nødig meer, end dens og din Forstand!

Vel er jeg, hvad jeg var; og vel er paa en Maade,
    Mit Billed, hvad en Blind af disse Vink alt seer;
Jeg er formodentlig, hvad man har troet at raade,
    Men det er ikke nok; thi jeg er meget meer.

Jeg vandrer nemlig om i to bekjendte Dragter,
    I Kobber, og paa Tryk, og i hver Skriverbog;
Og skjøndt med gamle snart, og snart med nye Fagter,
    Forstaaer man min Mimik i hver Europas Krog.

Af tvende sammensat er hver af mine Masker;
    Af tvende Stavelser bestaaer mit Maske-Navn,<note>Førstetrykket har: ... ,,mit gamle Navn''</note>
Skjøndt i en eneste man det tilsammenjasker
    I London og Paris, i Wien og Kjøbenhavn.

Min første Tvegestalt er dobbelt i det Hele,
    Hvis Hoved og hvis Stjert bestandig ligne sig;
Og da dens Alt bestaaer af homogene Deele,
    Hvordan man vender den, sig selv bestandig lig.

Min anden Tvilling-Form er deelt i tvende Parter,
    Hvoraf den eenes For er mod den andens Bag;
Som Menneskets, dens Slægt bestaaer af to Slags Arter,
    Og, vender man den om, det er som Nat og Dag.

I begge Dragter er og blir jeg dog den samme,
    Naar man mit Væsen blot betragter lidt abstrakt;
Et Billed Billed er, og selv i Glas og Ramme -
    En Flekkesild er Sild, uagtet den er flakt.

Af Grækers En kai Pan et Kontrafey jeg skjænker,
    Naturens, Verdens, Alts, og Menneskets Symbol,
Og for den Vises Aand, der grundig eftertænker,
    Af Himlens Herre selv - og ikke blot hans Stol.

Nu er man udentvivl igjen i Vilderede?
    Som sagt, man løber ei saa lige just dertil!
Og bliver man kun ved, med Sindighed at lede,
    Saa bliver Alvor snart, hvad syntes blot et Spil.

Jo meer du grubler, og jo dybere du grunder,
    Du, som vist troede nys, at have faaet mig fat,
Jo mere mørk og tyk blir Taagen i mit Under -
    Kom! jeg vil hjelpe dig! Læg bort din Stok og Hat!

Tænd Lampen i din Krog, kald paa Minervas Ugle!
    Tag Pen og Blækhorn frem, og selv dit Timeglas!
Stil Teleskopet op ved Siden af din Kugle!
    Hent Alen, Lineal, og Vægtskaal, og Kompas!

Studeer, regn ud, og maal, fra Syden og til Norden,
    Fra Solens Op til Ned, fra Nadir til Zenith,
Eet, Alt, og Intet selv i Himlen og paa Jorden!
    Du kommer vel mig nær, men er dog lige vidt.

Rend efter Næsen, i Magnetens Spor mod Polen,
    I lige Linie mod Punkten i dit Maal!
Drej dig derom i Kreds, som Jorden omkring Solen,
    Som <i>Kant</i> om Tingen selv, og Kat om heede Kaal!

Kom mødig hjem igjen, og læg dig hos din Kone,
    Og søg i Søvne blindt hvad undgik vaagen Sorg:
Drøm om en Han og Hun, om Kongespiir og Krone!
    Om Drengen ved sit Hjul paa Lykkens Lottenborg!

See Bos og Kegle ned ad Bakkens Bane glide!
    See her en Hale lang, og hist en Mule rund,
See Vesterbroes Pierrot ved Bagerovnens Side!
    Ja see hans Næse selv ved Siden af hans Mund!

See, hvad man underligt i Drømme kan opleve!
    See Vinkel med to Horn, og Molbæk med et Skjold,<note>Førstetrykket har: ,,See Winkel med et Horn''...</note>
Hin langs ad Hekkenfjeld, den rundt om Bloksbjerg svæve,
    Mens baade Svands og Gump gaae Pokkeren i Vold!

See med et Tøndebaand et Kosteskaft at stride,
    Hvem der vel kommer først til Hippokrenes Tud?
See Jespers Skrædderbeen ved Mettes Strømpes Side,
    Og see Per Eriksen ved Siden af hans Brud!

See Niniviternes Satyrikus, som gjorde
    Sig overalt forhadt ved baggesensk Kritik,
Selv for en Tønde Salt i Storm slængt over Borde,
    See den Helenas Bug, hvori sin Løn han fik!

See (hvad i Drømme sees, er altid ligt en Gaade)
    Den fængslede spyet ud igjen engang endnu,
En Tydsker vride ham, for at faae bort det Vaade,
    En gammel Karklud lig, til den gaaer reent itu:

See paa det Tørre da Propheten Prophetinde,
    Der ikke mere spaaer, men spaaes af en Prophet,
Et Slags Hermophrodit og Hermophroditinde,
    Lig hver en Han og Hun i hvert et Alphabet;

See ham, forvandlet, nu saa langt fra Spydigheder,
    Saa spag, saa mild, saa from, saa frie for Braad og Piil,
Som nogen Hvermandsven, der dus med Povl og Peder,
    Til alting siger Ja med evigt Bifaldssmil!

Naar du har seet det alt, saa længe dig behager,
    Vend dig i Sengen om paa Venstre mod din Væg:
Bliv Tragiker med eet, drøm gyselige Sager!
    See Basiliskens Braad pikt ud af Hanens Æg!

Med Kjep og Pose see <i>Moer Hel</i> gaae om at tigge!
    See Kjeppen drikke Vand, og Posen æde Høe!
See Midgardsslangen staae, og Midgardsormen ligge,
    Som Johan Evalds <i>J</i>, og Øehlenschlägers <i>Ø!</i><note>Bemærk, i fraktur er I og J identiske typer og gådens løsning kræver at man her læser ,,I''; det driller også andre steder, f.eks. når Baggesen gentagne gange skriver ,,Jo'', hvor man ligeledes bør se for sig ,,Io''.</note>

See begges Baldere, hin mavre med hin feede,
    Hin med den store Pind, hin med det store Hul,
Halvguder begge to, den første lidt vel rede
    Med Gudens Tankestreg, den anden med dens Null!

Sku Scenens runde Taarn, højt over Evalds Kjelder,
    Af norsk og saxisk Leer opmuret inden i,
Tieckspækket udenpaa, behængt med alskens Bjelder,
    Som der er stundom Klang af Göthes Klokker i -

Sku dette fyldt med Blod, som <i>Blækhorn</i> for dig stande!
    Men see derhos den fast uendelige <i>Pen</i>,
Der, dypt, fra Bunden naaer til Helteslagtrens Pande,
    Det er, fra Jordens Bag til for paa Himmelen!

Betydningsfulde Syn! hvis det din Aand ej bringer
    Paa Spor, saa nytter lidt din Leden, frygter jeg,
Om Melpomene selv i Drømme gav dig Vinger
    Til Mørkets sidste Null og Lysets sidste Streg!

Hold altsaa, hvis du kan, paa Scenen op, at sove;
    Gnid Øjet, og forjag det hele Drømmerie!
Drik dig en dygtig Ruus - det Middel mange love,
    Som meer probat endnu til dyb Philosophie!

Gransk, prøv, og slut ej meer, som andre gamle Narre,
    Med Stirren for og bag, og Tvivlen rundten om,
Spænd Perialens Hest for Fantasiens Karre,
    Og kjør i fuld Galop den næste Vej til Dom -

<i>Døm</i> nemlig, som du <i>vil!</i> Sæt Fichte-Schellings Lære:
    Sæt <i>Jeg</i> og <i>ikke Jeg!</i> sæt kun Polaritet!
Sæt, hvad vor Herre veed! sæt alt, hvad det skal være,
    Med Galvanisme blot og Elektricitet!

Træk <i>Tidens</i> Buxer af, fank Skjørtet op paa <i>Rummet!</i><note>Både første- og andettryk har ,,fank'', der enten er et sjældent udtryk eller fejl for ,,sank''.</note>
    Drag Friheds Sværdet mod Nødvendighedens Skjold!
Spil Evighedens Spil aldeles uforblummet,
    Med hint, som Boldtetræ, med dette som din Bold!

Naar du har spilt dig træt, forflyd i <i>Alheds</i> Sphære,
    Og lad dig ligge hos af <i>Eenhed</i> i dig selv!
Lad Minus vorde Plus, og neden oven være,
    Mens af et <i>Ocean</i> du atter blier en <i>Elv!</i>

Jeg frygter dog din Ruus dig lidet meer vil nytte,
    End selv din simple Sands, din Grublen, og din Drøm;
Jeg derfor mere nær din Gjætten mig vil flytte -
    Og, naar jeg alle Vink har givet dig, saa døm!
</body>
</poem>

<poem id="baggesen2003020901">
<head>
   <title>Midten</title>
   <firstline>Du har nu havt, Oedip! den Ro, som dig blev lovet</firstline>
   <notes>
      <note>Teksten følger <i>Det evige Sindbillede</i> (1815), side 18-45.</note>
      <note>Rettelser med foranstillet * følger førstetrykket i <i>Den nordiske Tilskuer</i> no. 43, d. 11/11 1815.</note>
   </notes>
   <quality>korrektur1,korrektur2,kilde,side</quality>
</head>
<body>
       <nonum><small>&#917;&#965;&#964;&#949;&#955;&#949;&#967;&#949;&#953;&#945;; &mdash;</small></nonum>
                                  <nonum><i>Aristoteles</i></nonum>

Du har nu havt, Oedip! den Ro, som dig blev lovet,
    For ej med Overvæld at gjøre dig konfuus;
Du har min første Deel betænkt, bedrømt, besovet,
    Og, hvis du lød mit Raad, bedigtet i en Ruus.

Jeg nu min anden Deel din Raaden Priis vil give,
    Hvori med større Træk og færre Farvers Spil
Min enkelte Figur især jeg skal beskrive,
    Med alle Kjendetegn, saa reent og klart du vil.

I <i>mig</i>, som taler her, er synligt alt mit Eje,
    Hver Maske, Halvpart, Deel; thi jeg er overfuld
Af mig, af Gaaden selv. (Jeg beder, grant at veje
    Hvert Vink i disse Vers; thi hvert et Ord er Guld.)<note>Førstetrykket har: ... ,,i dette Vers''.</note>

Jeg taler nemlig her, som den, der klart fremrykker<note>Denne strofe og stroferne til og med l. 80 findes ikke i førstetrykket.</note>
    Med hvert mit Navn og Ord, og Tegn og Træk, og Tal,
Ei blot med hvert, som heelt, men selv med hvert i Stykker,
    Mit Alt paa kryds og tværs, min Kierne samt min Skal:

Min Gaades Gallerie, hvert reene sande Billed
    Af <i>mig</i>, som Enkelthed, min Encyklopædie
Af Grundtegn folded ud, og Blad ved Blad henstilled
    For Øiet i et fuldt udførligt Skilderie.

Det maler nemlig, sort paa hvidt, paa trende Maader
    De Tvillingtræk hvoraf mit Billede bestaaer,
Hvo dets Femfoldighed, som Ord-Nødskallen, raader,
    Ifald han knækker den, vist ogsaa Kiernen faaer.

Man mærke dette vel! Fuldkomne Maleriet
    Af min Familie fremstiller meer end mig;
Men har man det engang, og stirrer rigtig i 'et,
    Mit egentlige Selv kan aldrig skjule sig.

Dog undre man sig ei, naar i mit Keite-Følge
    Jeg blot for Jøders Syn foran i Spidsen staaer,
Hvis jeg blir ved mig selv, til allersidst, at dølge,
    Saa man med femte Blik mig først i Øie faaer.

Thi Billedet, som her dit Øie sig afmaler
    Er vel min Old-Gestalt, men ei min Grund-Figur,
Det mit profane Navn dig rigtig nok udtaler;
    Men det er ei med <i>det</i>, jeg ligger her paa Luur.

Substantsen, siger man, sig og i hint fremstiller;
    Naar saae man denne? Jo! den er anskuelig!
Og blot i <i>min</i> Figur; men ei paa tvende Piller,
    Som de, hvorpaa jeg her dig aabenbarer mig.

Skiøndt Kongenavnets Træk høit paa min Pande brammer,
    Og skiøndt min Slægt udsprang af Evighedens Rod,
Skiøndt Helved frygter mig, naar jeg fra Himlen flammer,
    Skiøndt jeg paa Jorden alt har Døden ved min Fod;

Man dog fornedret har endog i gamle Dage
    Mit Zepter og mit Sværd til Gaffel og til Kniv,
Mit Lys for mange blev en simpel Lysestage,
    Mit Spil i Evighed en jordisk Tidsfordriv.

Jo meer jeg faldt i Priis for Handlende paa Jorden,
    Jo meer fornedres nu min Adel og mit Navn,
Jo mere blir jeg søgt, og, trods Naturens Orden,
    Selv Fiender elske mig, især i Kjøbenhavn.

Den store Sag er den: mig ingen kan undvære;
    Man hjemme hader mig, i Huset man mig skyer;
Men naar man kommer ud, og naar det gielder, Kiære!
    Du, som mig spotted meest, dog sikkerst til mig tyer.<note>tyer] tye</note>

Tag, stolte Philosoph, dig vel i Agt! du ynker
    Den Pog, der paa min Skat papiirfortrøster sig;
Men, trods din Girobank af Species, du synker,
    Med al din Sølvværdie tilsidst dog ned i mig!

<i>Linne's</i> Bank-Specier i Tankevægten vippe
    Selv efter <i>Blumenbachs</i> og <i>Schellings</i> Reduction,
<i>Kielmeiers</i> Organon, som <i>Bacos</i>, selv vil glippe,
    Lig hvert Finanzsystem, der støttes ei af <i>Tro'en</i>.

Hvis du fortærer ei Kiernhjertet i min Gaade,
    Omsomst du sluger selv Prophetens lukte Bog -
Det skyldes eene mig, og min anraabte Naade,
    Hvis Biblen selv er meer end blot et Katalog.

Slet ingen Videnskab, selv i det Fattelige,
    Selv ei Geometrie, den herligste jeg veed,<note>Geometrie] Geomttrie</note>
Vil fattes af din Aand, Student, kan ei du sige
    Mig, som dig spørger her, den ringeste Beskeed!

Selv du, Professor! skjøndt man længe maatte lede,
    Før man, som Doctor, nu maaskee din Mage fandt,
Du dog for mig kun staaer som Doctor i det Tredde,
    Hvis jeg som Aandens Tegn dig ei i Tanker randt.

Du aldrig da har tænkt, selv ei maaskee forblummet
    Den sidste Tanke lyst, som tænker under Gud:
Den reeneste, hvis Form selv udelukker Rummet,
    Og slukker Tidens Lys med sine Straaler ud.

Man bruger mig til Alt, og næsten allevegne,
    Som Varsko om de Ting der undgaae Støvets Blik,
Ej blot, til hver en Deel af <i>Verden</i> at betegne,
    Men <i>Døden</i>, <i>Djævlen</i> selv, og <i>Delen i en Prik</i>.

Man derfor overalt i Skabningen mig finder,
    Og hvor jeg mangler selv, man finder mine Træk:
Paa Jordens hvide Særk, paa Himlens sorte Kinder,
    I Guld, Sølv, Steen, Chrystal, Ild, Blyant, Blod og Blæk.

Jeg glimrer gjerne meest, naar slukkes andre Brande,
    Snart i en Molbæks Flud, snart paa en Melkevei,<note>Førstetrykket har: ,,Snart i en Rendesteen''...</note>
Snart paa en Statsmands Bryst, snart paa en Stiemands Pande,
    Hvor oftest intet er, saasnart jeg er der ej.

Jeg er ej <i>Bremsen</i> blot, som stikker Jordens Daarer,
    Og selv det dumme <i>Dyr</i>, som Bremsen stikker i;
Men hver en Draabe Blod i Himmelløvens Aarer,
    Og alle Viises Steen i hver Philosophie.

Dog i min største Pragt jeg sees, som Dukkers <i>Dukke</i>,
    Med Kjønnets fulde Pryd og hele Herlighed,
Som Venus Nektarbarm press't i en Syltekrukke,
    Samt alle Gratiers og Musers Druer med.

De Græker satte mig for Huller, og for Steder,
    Hvor eet paa Hovdet stod, et andet sad paa Hu -
Nu sætter man mig meest for sjeldne Herligheder,
    For Uting sommetid, og fremfor alt for U -

Skjøndt jeg endog var til, da Jehovah var eene,
    Dengang der ellers dog var intet andet til,
Og skjøndt, før Chaos blev, jeg, som de Viise meene,
    Var Evighedens Nok, som Brød og Skuespil,

Blev jeg dog noget først for dig og dine Lige,
    Dengang sin første Søvn i Eden Adam sov -
Jeg er det første Bud i hvert despotisk Rige:
    Summa Summarum selv af Moses hele Lov.

Hvis her i Kjøbenhavn hver Christen og hver Jøde,
    Med <i>Fingren</i> i mit <i>Saar</i> og <i>Næven</i> paa min <i>Byld</i>,
Paa mit Mysterium maa gjætte sig tildøde
    Det er vor Herres ei, saa lidt, som Moses Skyld.

Min <i>Fordeel</i> fører an i Fred og Krig tillige,
    Ej Pave, Primas, blot, og Prinds, og Principal
I hver en gejstlig Stat og hvert et verdsligt Rige;
    Men selv, som evig Chef, og første General.

Som saadan <i>stander</i> den (thi det er den just eget,
    At <i>Sidden</i> egentlig er hvad den ej formaaer)
Men i sig selv det er aldeles ligemeget,
    Hvordan dens Stilling er, naar kun, som sagt, den staaer.

Den er den eneste Prælat, der intet taber
    I Anstand, Værdighed, og Agtelse, som saa,
Naar Been i Vejret den en Gjøgler efteraber;
    Som Prima Donna selv den kan paa Hovdet staae.

Det Fortrin har den, med saa mange tusind andre:
    At dens Fortrinlighed bestaaer med <i>fra</i>, som <i>til</i>,
At ingen Mindskelse dens Storhed kan forandre,
    Og at trods hvert et Tab den dog har vundet Spil.

Det er beundringsværdt, hvad den med talrigt Følge,
    Ja selv med ingen Ting i Følget, ret beseet,
Formaaer! Dens Stilling er (for intet Træk at dølge)
    Det sande Billede paa Souverænetet.

Saa vidt min <i>Fordeels</i> Pragt, hvortil jeg blot vil føje:
    Man intet nødigt har paa Jorden uden den;
Og at, hvo stedse den allene har for Øje,
    Med rolig Sikkerhed kan salig sove hen.

Min <i>Bagdeel</i>, siger man, gemeenlig præsiderer,
    Ej blot i deres Kreds, der tælle blot, som Tal,
Men selv i hver Session, som Tællerne regjerer:
    Den sande Kjerne fast i hver Regjerings Skal.

Mens hin allene staaer, kan den allene <i>sidde;</i>
    (Selv ligge kan den knap i egentlig Forstand)
Til Fylden af hver Plads den har behørig Vidde;
    Men heller intet meer, saa got som lutter Rand.

Naar i sit Sæde den sig <i>lægger</i> mellemstunder,
    (Hvad Herschel udentvivl i Himlen ene seer)
God Nat, Philosophie! saa viser sig et Under,
    Der al Geometrie, Logik, og Sands beleer.

Mod det <i>Guld af Papiir</i>, og <i>Sønnen af en Pige</i>,
    Seer ud som sand Chymies og Elskovs Resultat;
Ja <i>Cirklens Fiirkant</i> maa for dette Særsyn vige,
    Som fiirfold mindre stort, og mindre desperat.

Thi, hvad der ganske gaaer Fornuften over Skrævet,
    Og hvad den, selv forrykt, ej rigtig fatte kan:
<i>Modsætningen i Alt blir bagfra selv ophævet</i>,
    <i>En Han blier ikke Hun; men Hunnen bliver Han!</i>

Det Lige blir ej krumt; men just det Krumme lige;
    Hvad aldrig før gik ud i Retningen, gaaer ind!!!
En Prop kan blive Tud i Mulighedens Rige;
    Men her blir Tuden Prop, og Hullet bliver Pind.

Et Kosteskaft til Nød et Tøndebaand kan blive;
    En maver Cherubin til Fallstaff stoppes ud;<note>Førstetrykket har: ,,En tandløs Cherubim''...</note>
Men Madam Spindler selv kan aldrig i det Stive
    Trods alle Lilier, som Lilievand staae Brud.

Og dette skeer dog her, ej blot for Herschels Øje,
    Naar han paa Himlen, lagt, min Bagdeels Billed seer,
Men for hver Fantasie, der maler sig lidt nøje,
    Hvordan min Sinking-Fond som Liggendfæ sig teer.

Hvad før et <i>Intet</i> var, blir pludseligen <i>Noget</i>,
    Mens Fedt paa samme Tid blir mavert i Gestalt,
Og, for at rykke reent i Gaaden ud med Sproget -
    <i>Man skjælner ikke meer Forskjællen i dens Alt</i>.

Det er utroeligt, hvad min Mands Mandinde hænder
    Ved denne Læggen ned af hendes satte Bag!
Det op og ned paa Alt i al Naturen vender -
    Og taler græsseligt <i>Indifferenzens</i> Sag.

Thi, naar et Tøndebaand et Kosteskaft kan dække,
    (Man mærke vel, især, naar man har begge lagt)
Saa kan sig Rummet og maaskee saaledes strække,
    At ene Tidens Maal deri kan staae ved Magt.

Er eengang <i>Ingenting</i> og <i>Noget</i> ligemeget;
    Er <i>Manden</i> funden strax, saasnart man har et <i>Fag;</i>
Er <i>uden Tankestreg</i> alt Tankehullet <i>streget;</i>
    Er Helved Himmerig, og mørke Natten Dag;

Er hele <i>Vejen</i>, selv for Fuglen, <i>rundt om Jorden</i>,
    (Den skjønne Tuur, hvorpaa man har bestandig Sol)
<i>Ej længer</i>, end den Vej <i>fra Syden indtil Norden</i>,
    Magneten, omvendt, gaaer i Mulm fra Pol til Pol -

Saa kan, jeg veed ej hvad, i denne Verden gjelde,
    Trods alt hvad sund Fornuft indvender derimod;
Saa kan en halv Student en heel Professor fælde,
    Hvis han og nok saa fast, og hin paa Hovdet stod.

Saa kan man skrive for, før man har lært at stave;
    Saa kan man gjøre Vers før man kan læse dem;
Saa kan i hvert et Fag en Pog sin Lærer ave;
    Hovdrolle spiller da hvert Kroppens mindste Lem.

Saa blot og bart Genie til Buxer ikke trænger!
    Saa er hver Fuskers Meed hver Mesters Maal forbi,
Og Sandheds <i>Evighed</i> aldeles ikke længer,
    End <i>Tiden</i>, Moden har at lyve Skjønhed i.

Thi, naar som sagt, min Bag min Fordeel lig kan blive,
    Saa kan den mindste Pjalt og vorde Sølv og Guld,
Den fattigste Poet kan begge Fanden give,
    Og trodsig drikke sig af tomme Flaske fuld.

Men hvis paa den Maneer, som nylig er beskreven,
    Min Bue skjælnes ej fra min og dens Segment,
Og halve Buen selv, skjøndt heel og holden bleven,
    Er saa, naturligviis, æqval med min Tangent.

Den stærkeste Kontrast dog i det Tænkelige
    Udtrykker for og bag min doppelte Figur,
Som jeg, naar jeg er to, kan ingen sig modsige:
    Mit Modsagns Ening er Umuligheds Natur.

Vel paastaaer mangen Viis (at sige paa Gebærden)
    At selv min Differents er blot Identitet;
Man har paa tydsk: at Alt, og Intet, Gud og Verden,
    Hvidt, Sort, og Ja, og Nej, for sand Fornuft er eet.

Men denne Viisdom har i Daarekisten hjemme,
    Trods Schellings Tænkekraft, og trods Spinozas Navn;
Jeg haaber, man vil snart, som meget andet, glemme
    Hvad man kun halv har hørt derom i Kjøbenhavn.

Den ene Deel af mig staaer tidt foran den anden:
    Mit Directorium staaer saa paa sikker Fod;<note>* staaer] staaex</note>
Men i modsatte Fald det faaer et Hul i Panden,
    Som ingen Direction kan ligne sit imod.

(Da jeg tilfældig her en Direction omtaler,
    Jeg udentvivl gjør vel for gammelt Broerskabs Skyld,
At sige hvilken jeg, som Maaler og som Maler,
    Med dette skjæve Træk vil trykke paa sin Byld.

Slet ingen, reent ud sagt, min Broer! selv ej min egen &mdash;<note>* ingen] ingtn</note>
    (For mine Synders Skyld jeg var jo selv engang
Bagfjerding af en slig, og temmelig forlegen
    Med Stoffet den mig gav til ret pudseerlig Sang &mdash;)

Jeg mener nemlig her (da Regnskab man desværre
    For hvert et Synonym, man bruger, gjøre maa)
Ved Direction, hvad hver Kaptejn, det veed vor Herre,
    Hver Understyrmand selv, ved Direction forstaae:

Henretning nemlig - ej Bestyren og Henretten
    Af Smag og hvad man vil - men <i>Retning etstedshen;</i>
Ej mindste Direction, der holder sig paa Pletten;
    Men <i>den som i hvert Nu netop forandrer den</i>.)

I <i>den</i> er Schellings <i>Gud og Ugud</i> blot min Lige,
    Da deels jeg har den <i>for</i>, og deels imod <i>mig</i> selv;
Snart Strømmen i mit Alts uendelige Rige,
    Snart, med et omvendt Løb, som alt mit Intets Elv.

Den, siger jeg, naar Sidst blir Først, og ingen anden
    (Som man med mere vil i min Opløsning see)
Faaer pludselig et Hul i Næsen eller Panden,
    Imod hvis Drejen af hver fuld Matros kan lee.

Thi gaaer og overstav i sin beruuste Styren
    Den salige, det dog vil aldrig sige stort:
Bumps! han staaer op igjen! Og ligger ogsaa Fyren,
    Er han i værste Fald dog ej tilintetgjort.

Naar derimod med mig det gaaer tilagters, kjære!
    Gaaer alt, hvad før gik frem, aldeles agter ud;
Saasnart jeg bagvendt blir, jeg holder op at være,
    Lig den moralske Lov, naar Forbud blive Bud.<note>* naar] naær</note>

Jeg reent forskriver mig, naar jeg mig bagvendt skriver,
    Til evig Undergang med samme Træk og Sving;
Thi af en Creditor en Debitor jeg bliver,
    Og det er værre tidt endog end ingen Ting.

Nu troer man udentvivl, jeg er et Tal, og grunder
    Som Mathematiker paa Tallenes Natur?
Men - før man fem har talt - hør først et Unders Under,
    Hvori som Sphinx især jeg ligger skjult paa Luur!

Skjøndt intet Tal mit Værd og Uværd kan undvære,
    Skjøndt jeg er Solen selv i deres Liv-System,<note>* jeg ... selv] jer ... selo</note>
Og skjøndt i deres Kreds min Bag alt har den Ære
    At vise baade frem <i>Ulys</i> og <i>Polyphem;</i>

Skjøndt med et Øje meer jeg deres <i>Argus</i> bliver,
    Og tar man dette bort, <i>hvad Argus gloede paa;</i>
Skjøndt jeg med mine Træk hvert muligt Tal beskriver,
    Og skjøndt ieg mellem dem kan som <i>Augustus</i> staae.

Skjøndt jeg er Chifferet paa Rummets store Skive,
    Mens jeg er Længdens selv og Breddens Grundfraktur;<note>Førstetrykket har: ,,Skjøndt jeg er''...</note>
Skjøndt man som Summers Sum mig eene kan angive,
    Og skjøndt jeg dog kan sees paa Skiven af hvert Uhr;

Skjøndt jeg er Tællerens, som Fleres Maal og Ende,<note>Førstetrykket har: ,,Skjøndt jeg er Algebras, som Altings Maal og Ende''.</note>
    Skjøndt jeg er <i>udelukt</i> af hver Geometrie,<note>* er] cr</note>
Skjøndt hvor man seer mig, og hvordan man mig mon vende,
    Det her hos os er Tal især, jeg stikker i;<note>Førstetrykket har: ,,Det egentlig er Tal''...</note>

Skjøndt jeg i hver Gestalt, og i hver Maske tæller,
    Heel eller deelt, som hver en Tællings første Grund;
Skjøndt jeg, som Isis selv, personlig, ikke heller
    Kan bare mig derfor med lukt og aaben Mund;

Skjøndt i hver Regning man nødvendigen mig bruger,
    Skjøndt Tallet er min Rod, og Summen er min Skal,
Og skjøndt min Kjerne selv det største Tal opsluger,
    Er jeg dog egentlig aldeles intet Tal.

Man søger mig omsonst, hvor tælles kan paa Jorden,
    Selv der hvor tælles kan lidt længer end til fem,
Imellem alle Tal, der er antagne vorden
    Som egentlige Tal, jeg er ej mellem dem.

Jeg tilstaaer gjerne, skjøndt jeg veed mig tryg og rolig
    Og fri for Digter-Pral med usandsynlig Pragt,
Jeg vilde finde selv den Egenskab utrolig,
    Hvis netop Lichtenberg ej selv det havde sagt.

Og dog er det kun lidt i Grunden mod det Under,
    At jeg, som Sphinx, mig selv har saa aldeles slugt,
At eene den, som ret de Viises Steen udgrunder,
    Kan med min blotte Stjert, end sige meer faa Bugt.

Omsomst jeg viiser frem min Halvpart og mit Heele,
    Omsonst jeg blotter mig aldeles for og bag,
Omsonst jeg stykkeviis, selv i de mindste Dele,
    Forraader Gjætteren min hemmelige Sag.

Omsonst jeg siger ham (hvad ej maaskee jeg burde)
    Mit eene Maskenavn er altid eet i tre,
Det andet ligesaa - hvem veed om ej jeg turde
    Ham sige ligefrem, hvad dog en Blind kan see?

Min Middagssol maaskee ham vilde ganske blende?
    Dens Nedgang siger: Nej! dens Opgang siger: Jo!
Til hvem af begge bør hans Tillid nu sig vende?
    Jeg alt har sagt ham det, hvis han mit Ord vil troe.

Af Bas og af Diskant bestaaer min Tvillingtone,
    Den reeneste Musik til Ægteskabets Lov;
Men skjøndt den førstes Kjøn er Mand, den andens Kone,
    Er Bassen stedse fiin, Diskanten altid grov.

Den nye Tonkunsts Stil deri just forekommer:
    Det Høje klinger lavt, det Lave lyder højt;
Mand-Bassen piber, mens Diskantmandinden trommer,
    Og en Spontinsk Dublon er derimod en Døjt.

Naar Bas og naar Diskant i Tonen særskilt høres,
    Er Sangen sydlig, græsk, latinsk, og velsk og spansk,
Men naar dens Grovt og Fiint til Eenklang sammenrøres,
    Er Lyden nordlig, og behagelig paa dansk.

I Dale, hvor en Kreds af Torden-Horn omringer
    Med Ekkomuures Malm et Hyrdekabinet,
Mit sande Qvieqvad bukolisk kraftigt klinger
    Som Dommedagen i, o Cherub! din Duet.

Det er en Under-Storm af to Forundrings-Røster,
    Audumblas norske Brøl i en bacchantisk Ruus,<note>Førstetrykket har: ,,Audumblas vilde Brøl''...</note>
Hvor Kraftklangfurien, Kraftpoesiens Søster,
    Selv truer Glædens Borg med Fjendens Vold og Knuus.

Romantisk overalt og runisk uden Mage
    Min jublende Triumf med Rette sig kan troe:
Dens første Lyd er A, dens anden O saa fage,
    Hver Jyde veed, hvad nu betyder A for O.

Hvor <i>stolt</i> jeg heel og halv mig selv for alle nævner,
    Fornemmes tidt i <i>Rom</i>, i <i>Aars</i> og <i>Kjøbenhavn</i>,
Og naar selv i <i>Madrid</i> en <i>Calderone</i> revner
    Af højpersonlig Vind, udtaler han mit Navn.

Jeg og tilfælleds har med spanske Majestæter,
    At jeg personligen tør foran Kongen gaae;
Og at til Udtryk af Johnbull-Autoriteter,
    Trods engelsk Overmod mit Halve kan forslaae.

Mens nemlig Spanskens Tyr mig i Plurali bruger,
    Tar med min mindste Deel (et ganske morsomt Træk!)
Til Takke Bullen der al Verdens Oxer sluger,
    Maaskee som Handelsstud, blot for at spare Blæk.<note>Førstetrykket har: ... ,,som Handelsmand''...</note>

Vi Danske, der paa Blæk og paa Papiir ej spare,
    Lidt ruttende med alt, især med Sort paa Hvidt,
(Paa vore Jyder nær) os aldrig kunne bare,
    Mit stødende Kukkuk i Skrift at øge lidt.

I Rom, som i Madrid, min Selvpluralis gjelder;
    Min Singularis blot er engelsk; intet Folk,
Har, naar det Inselpral og Egoisme gjelder,
    Saa vidt min Kundskab naaer, en saa beskeden Tolk.

Den ydmygste, næst dets, er udentvivl den franske;
    Thi hvad han føjer til, for Synets Skyld, er taust;
Da derimod vi faa, fast for beskedne, Danske,
    Tilføje, hvad der meest mig ofte har forbaust.

Skjøndt Svensken er i det, som overalt i Brammen,
    Fra Gustaf Adolfs Tid lidt pommersk bjelkebred,
Forraader Blødhed dog i Selvheds Egestammen,
    At den er ej saa haard, som norsk Steenegenhed.

I det jeg her mit Navn i flere Sprog udmaler:
    Jeg hvisker mig maaskee for seent i Øret: ,,Skjælv!
Har du da reent forglemt de hundred Rigsbankdaler?
    Du reent forraader jo dit inderligste Selv!''

Sandt nok! men heller vil jeg miste mine Penge,
    (Skjøndt knap Papiir jeg har) end dølge mindste Fjed<note>Førstetrykket har: ,,(Endskjøndt jeg ingen har)''...</note>
Af Labyrintens Sphinx, der spores ej saa længe
    Man om det sidste Spor ej rigtig veed Beskeed.

I dette spilles just den store Selvheds Rolle,
    Der, naar man seer sig til, er Factor i hver Sum,
Ej Punseskeen blot i Universets Bolle
    Men Punschens Spire selv i Evighedens Rum.<note>* selv] seiv</note>

Det eneste, hvori sig alle Væsner ligne,
    Det eneste, hvori Planeten selv er fix;
Det Tegn, med hvilket selv sig Mørkets Aander signe,
    Abryx! abrax! abrex! abrux! abrax! abrix!<note>Førstetrykket har: ,,Abryx! abrax! abrex! abrox! abrux! abrix!''</note>

Det inderste i Alt: det Sind, der ej kan sandses;
    Den Tanke, der tilsidst umuelig tænkes kan;
Det allerhelligste, hvis Tempel blot kan krandses,
    Men aldrig bygges i Fornuftens egen Plan.

Den store Korsvej midt i det Uendelige,
    Hvorpaa hver Tankens Helt i Evighed staaer fast
Imellem Lysets Land og Mørkets skumle Rige,
    Lig Mythens Herkules imellem Dyd og Last. -

Ifald jeg skylder meer Oplysning af min Gaade,
    Jeg som en ærlig Spfinx, min Gjeld betale vil,
I Navnværdie forstaae, paa den antagne Maade,
    Kun een Omstændighed jeg føje maae dertil:

Skjøndt i mit Jordegods jeg hænger Vinter, Sommer,
    Og Sommer, Vinter, i min Jord begravet er,
Som andre Herremænd og Prakkere jeg kommer
    Dog i Terminerne til Kjøbenhavn især.

Jeg <i>efter</i> Varsel først min Vexel honorerer
    Paa Dansk i <i>Junius</i> til yderste Termin;
Men, vil man bie til <i>December</i>, saa klarerer
    Jeg for mig <i>inden</i> Sigt og Varsel paa Latin.

Og nu til Afsked, Ven! nu, du har hævet Dækket,
    Og fast dig bilder ind, min Isis at forstaae,
Hvis du min haarde Nød til Kjernen alt troer knækket,
    Endnu et lille Korn af Skal at bide paa!

Jeg slog dig op min Bog: men lægger du den sammen,
    Saa har du den Planet, hvorefter mange gaae,
Hver Krybers kyste Mund, den halve Verdens Gammen,
    Den tydske Tunges Maal, og, hvad du sidder paa.

Fy! siger du maaskee? Hvis du forstaaer det Græske,
    Saa sig det til dig selv; thi vel er, hvad du seer,
Mit Søndagsbogstav selv, min Hemmeligheds Æske,
    Min Gaades Eet og Alt; men det er ogsaa meer:

Det er et omflydt Land paa Jorden og i Himlen,
    Hvad over Jupiter de Gamle selv har sat,
Selv hidtil, af sit Slags, i hele Stjernevrimlen
    Det eneste; mod det er alting lavt og plat.

Det gaaer i Østens Glands foran for Dagens Fader,
    Og er det første selv i Digtergudens Navn,
Skjøndt det i Førstningen kun som <i>det andet</i> lader,
    Og er det tredde blot, tilsidst, i Kjøbenhavn.

Det er, tilsammenlagt, det nære med det fjerne,
    Hvad for og bag angaaer, fordeelt, som Odins Mjød,<note>* Hvad] Hvod</note>
Med Halvten i dens Rod og Halvten i dens Kjerne,
    Det sande Middelpunkt i Gaadens ydre Nød.

Det er, naar du det ret vil fatte med dit Øre,<note>Denne strofe findes ikke i førstetrykket.</note>
    Den Lyd, som klang Ulys saa fælt paa Circes Øe,
Som end om vort Parnas sig dagligen lar høre,
    Hvor i <i>Staldbroderskab</i> man kan lidt meer end giøe.

Det er - naar du kun vil betragte det lidt nøje -
    Ej <i>Skæven</i> blot i mit, jeg her dig skjulet har,
Men <i>Bjelken</i>, <i>kjære Ven</i>, <i>selv i dit eget Øje</i>.<note>,,dit'' er ikke, som her, fremhævet (dvs. ikke sat med schwabacher) i hverken første- eller andettrykket.</note>
    Du vundet har min Priis, hvis den du bliver vaer!
</body>
</poem>

<poem id="baggesen2003020902">
<head>
   <title>Ende</title>
   <firstline>Du vundet har min Priis, formastelige Giætter</firstline>
   <notes>
      <note>Teksten følger <i>Det evige Sindbillede</i> (1815), side 46-61.</note>
      <note>Mottoet er fra Den Ældre Eddas <i>VafÞrúðnismál</i>, strofe 54; i Martin Larsens oversættelse: ,,Hvad mæled Odin / end før bålfærden / i sønnens øre selv?'' Sønnen er Balder, som Baggesen siden identificerede sig med i digtkredsen <i>Balders Igienkomst</i>, se <a work="baggesen/1816d">Danfana</a>.</note>
   </notes>
   <quality>korrektur1,korrektur2,kilde,side</quality>
</head>
<body>
        <nonum><small>Hvat mælti OÞinn</small></nonum>
        <nonum><small>AÞr á bál stígi</small></nonum>
        <nonum><small>Sialfr í eyra syni? &mdash;</small></nonum>
                                        <nonum><i>Odin</i></nonum>

Du vundet har min Priis, formastelige Giætter,
    <i>Din egen</i> nemlig. Vel! du veed mit <i>Nei</i> og <i>Ja</i>.
Du seer mit <i>Først</i> og <i>Sidst</i>, du begge sammensætter,
    Og seer <i>din Bielke selv</i>, <i>din Bag</i>, <i>etcetera!</i>

Men vindende min Priis, min <i>Præmie</i> kan feiles!
    Det giælder ikke blot, til Nød, bogstavelig,
Saaledes, som jeg her med alle Træk afspeiles,
    (Ved Hændelse maaskee) <i>som Navn</i> at giætte mig!<note>giætte] glætte</note>

(Det giælder om, min Ven, mig giættet <i>at forklare!</i>
    <i>Talentet</i> er der ei med første beste <i>Pund;</i>
<i>Genier</i> har man nok; men <i>Genier</i> ere rare;
    Og <i>Solen</i>, skiøndt og det, er noget meer end rund.

,,Hvo glimtede paa Dansk et evigt Minde værdig?
    Hvis Priis med Evalds Priis gaaer her nu Gud iVold?'' <!-- i Vold] iVold ? -->
Du giætter ganske ret: du er med <i>Vessel</i> færdig;
    Men hvad, om Vessel her betyder <i>Tordenskiold?</i>

,,Mit Navn er bagvendt <i>Sob;</i> paa den bekiendte Bane,
    Hvor Kegler nylig reist omslagne finde Ro,
Jeg mellemstunder selv at ligge har den Vane!''
    Giæt Dannebroder, giæt, hvad er det vel, mon troe?<note>Dannebroder] Donnebroder</note>

,,Et Keglebos! maaskee vil min Collega svare,''
    Der veed at B er B og <i>So</i> er omvendt <i>os</i>.<note>Der] Det</note>
Men, Broder Danne-Klaus, for Bosset tag dig vare,
    Hvad om jeg meente dig? Prucumbit humi bos!

Du giætter <i>Io</i> vist, min vaccineerte Pige,
    Du giætter Eet og Null, du giætter maaskee <i>Ti</i>,
Men det er Masker blot for den uendelige
    Symboliske Figur, mit Billed speiles i.

Det er, som <i>Tusind</i> selv (mærk tusind vel) og flere,
    Kun <i>Oversættelser</i> af min Original;
De tyde mig ret got, som meget andet mere;
    Men som mit Væsens Brøk, ei som dets Integral.

Hvad vil i Majestæt et Par Bogstaver sige?
    Hvad Guddom kan der vel i et Par Chiffre boe?
Er noget Væsen stort, og blot i Sandsens Rige,
    Der, naar man seer sig til, er adskilt, deelt i to?

Har <i>I</i> og <i>O</i> da vel paa Tryk den samme Kierne?
    Har fælles Middelpunkt i Skrifter Streg og Null?
Kan <i>Ti</i> betegne Gud i nogen kantisk Hierne?
    Og fylder <i>Tørt</i> og <i>Vaadt</i> Metaphysikens Hul?

Er i Symbolerne, du troer mig fuldt udtale,
    Det mindste Nys om <i>Kraft?</i> og om de Viises <i>Steen?</i>
Den være som den vil, let eller svær at male,
    Saa meget veed man dog, at den er evig <i>een</i>.

Hvis noget af de Træk, din Hidtilgiætten kiender,
    Dig maler Tankens Flugt i tegnet Sort paa Hvidt
Til Horizontens Rand rundt omkring Verdens Ender,
    Mon og paa samme Tid fra Nadir til Zenith?

Jeg tvivler. Mine Træk, som Evighedens Gaade,
    Staaer ei paa Pinde just for hvert et Tidsgenie,
Skiøndt over fast hver Dør man seer dem paa en Maade,
    Og uden paa hvert Huus, man ei gaaer blind forbi.

Som Architektens Plan, der Universum bygte,
    Min Beenrad-Prototyp i Verdens Alfigur
Er synlig ikke blot, hvor man maa bruge Lygte,
    Men giennem Mikroskop i hvert et Grans Struktur.

Mit store Tegn er størst i Mulighedens Rige;
    Tidt Virkelighed selv man for det bukke saae;<note>Virkelighed] Virkeligled</note>
Den store Solyms Rings maae for dets Aander vige,<note>store] stote</note>
    Skiøndt nu dets fulde Kraft er kiendt af saare faa.

Min Sprog-Hieroglyph - det Figenblad allene,
    Den nøgne Pallas end i Skrifter ei forsmaaer -
Udbreder samtlige Litteraturens Greene,
    Dens nemlig, der endnu paa Rustans Klipper staaer.

Den er den eeneste blandt Tankernes Figurer,
    Ophøiet over al gemeen Geometrie,
Der i Atomet selv maae tænkes, hvor den luurer,
    Hvis og det er et Punkt, et Hul med Intet i.

Dens mystiske Gestalt, hvis ogsaa hele Resten
    Af Rummets Billeder og Tegn i panisk Skræk
Forsvandt fra Syd til Nord, fra Østen indtil Vesten,
    Staaer end for Aandens Blik i grændseløse Træk.

Søg dem, med Andagts Blik, med sammenlagte Hænder!
    (Du sikkert uden mig kan aldrig folde dem)
Og tæl til Hundrede, hvis du dem ret erkiender,
    Mens verdslig Viisdom staaer og tæller kun til fem.<note>fem.] fem</note>

See mig, som ingenting, lagt klarlig for dit Øie
    Hvergang du aabner blot det mindste Sendebrev,
Ja! see mig tydeligst, naar du betragter nøie,
    Hvis man i samme Brev ei mindste Tøddel skrev!

See mig, som Kiæmpe, reist, med Døden under Foden,
    Med Armene strakt ud mod Op- og Undergang,
Med Issens Diadem høit over Middagskloden,
    Mens Rummets Rustning selv min Voxen blir for trang!

Saaledes stod jeg før, maaskee for Dchemschids Blikke;
    Men som et Meteor mit Billed kom og svandt;
Selv min Pythagoras og Plato raaded ikke,
    Hvad Zoroaster selv en evig Gaade fandt.

End staaer jeg der, et Træ med Millioner Greene,
    Skudt af min Midtes Rod i Blomstrings fulde Pragt,<note>fulde] flude</note>
Thi, Rummets, Tidens Grund og Bed, i mig allene
    Blev Livets Spire saaet, og Verdens Grundvold lagt.

Men skiøndt den høieste blandt himmelske Gestalter,
    Skiøndt den ærværdigste for Viisdoms ældste Syn,
Skiøndt Troens største Lys paa Helligdommens Alter,
    Og skiøndt det klareste blandt alle Himlens Lyn -

I Træ, i Sølv, i Guld, i Tanken, og i Tingen,
    Paa Tvilling-Pillerne, og paa den eene Fod,
I Verden og i Skrift misbrugt, som jeg, er ingen
    Af alle Formerne, de begge tog imod.

Til Iis forvandledes ei sielden mine Flammer,
    Min Himmel-Jakobsstav i Støv man traadte paa,
Og Zeus Kronions Lyn, og As Hlorridas Hammer
    Som rusten Sax og Kniv paa Kræmmerdiske laae -

Eet Offer fordrer jeg: ,,Min Søn giv mig dit Hierte!''
    Som alt Morias Præst, vanvittig, misforstod:
Min Helt paa Golgatha dets reene Tyden lærte;
    Men Ordets Sværd, som Dolk, blev ved at fordre Blod.

Min Stierne lyste klart i Mulm for Østens Viise;
    Nutidens Kloge den har og i Mørket seet;
Hvad hine jubelsang, og disse prosapriise
    Som Lysets største Fangst: For-Electricitet!

Sandt nok, i Gnisten selv min Guddomsstraale rammer,
    Mit Storsværd kan til Braad i Fnugget snerpes ind,
Som Jovis Tordenkiil, og Thors end ældre Hammer,
    Hist som et <i>Skolebarn</i>, her som en <i>Pegepind;</i>

Sandt nok, min Isis kan, Erynnis eller Charis,
    Som inden fra hun sees alt efter Øiets Skik,
Staae for dig væbnet fiendsk med Retfærds Armillaris,
    Og ubevæbnet huld med Naadestraalens Blik.

Sandt nok, hun skues kan i Jordens Myretue,
    Paa mindste Kalvekryds af Ædderkoppens Slim,
Som i en Doppelkreds om Himlens Doppelbue
    Kring Tankens Midte-Blik i Kereb-Kerebim.

Men miskiendt blir jeg dog, og Dækket falder ikke,
    Naar for den reene Sands jeg end har Maske paa;
Fornuft og Følelse vor Nutid hielper ikke,
    Hvis ei Forstanden seer, hvad Hiertet troede paa.

Man stikker Fingren selv omsonst i mine Vunder,
    Det lærer Tvivleren, at jeg er <i>ogsaa</i> død;
Men <i>Livet</i> i min Død kun Tankens Brug udgrunder,
    Den Tankes nemlig, som hver Sandsens Lænke brød.<note>nemlig] nemlio</note>

Ak! <i>falmet</i> er min Blomst i vor Oplysnings Have -
    Dens Duft bortbrusede Phantastens Hurlumhei -
Fast bladløs staaer den nu kun paa de Dødes Grave;
    Kun faa sig nærme den; men <i>visnet</i> er den ei.

Som Siælens Lægedom mig Lægers Læge roeste;
    Mod Synd, Død, Diævel selv blev mit Arkenum brugt;
Nu bruger man mig meest mod Snue, høit mod Hoste;
    Dog har min Nardus end ei ganske tabt sin Lugt!

Vel brugtes op og ned jeg til at dividere;
    (Som jeg har intet Alt i Verden divideert)
Nu man mig bruger og til at multiplicere -
    Det blev min Maskes Lod, at bruges meest forkeert.

Men see Hans Billede, hvis Almagts Himmelbuer
    Omhvælvede den Jord, hvorpaa du staaer en Prik!
Hans Skygge nemlig! Thi hans Skygge blot du skuer
    Gienspeilet i din Aands Anskuens indre Blik!

Jeg er det sidste Slør om <i>Ham</i>, den sidste Taage,
    Den fineste, hvis Glands indhyller end hans Lys;
Mit Øies lyse Blik er blot det Øielaage,
    Der, lukt, i Lyn paa Lyn tilvinker Mørket: Gys!

Hyl dig i Tomheds Nat, lad Intets Mørke værne
    Rundt om dit eget Mulm! for Tankens indre Syn
Jeg staaer dog evig med Uendeligheds Stierne
    Paa Brystet: sluk hvert Glimt, du slukker ei mit Lyn!

Lad blot Betragtning midt i Dyrekredsen tøire
    Din vilde Fantasie! blik sindig op! blik ned!
Høit! dybt! vend Øiet snart til venstre, snart til høire!
    Og see din Tankes Spor i din Betragtnings Fied!

Ugrændset, uden Punkt, ubredet, uden Flade,
    Ulang, urummelig, som Tingens Unatur,
Mit Tegn i Verdens Bog og alle Bogens Blade
    Er Underverdnens Tegn, den største Mod-Figur.

Jeg er i Lysets Bog, vi her paa Jorden kiende,
    Al-Aabenbaringens ulæste sidste Blad -
Philosophiens Kald - dens Udgangspunkt - og Ende -
    Den <i>slyngte</i> Knudes ,,Giæt!'' og selv den <i>løstes</i> ,,Hvad?''

Thi, mærk, Oedip, og fat, og læg det paa dit Hierte,
    Det sidste Spørgsmaalstegn i Enden af min Sphinx,
Der Facit er af alt, hvad jeg af Tænken lærte,
    Hvert Leds Forklaring med den hele mørke Rings!

Hold med din Forsken i Uforskelighed Maade!
    Slyngt <i>Knuden</i> raaber <i>Giæt!</i> og <i>løst</i> den raaber: <i>Hvad?</i>
Men for det slyngte Selv i Knudens Slør at raade,
    Dig nytter lidt du veed Naturens udenad!

<i>Tie!</i> raaber dette Selv, naar <i>Giæt!</i> du troer at høre;
    Dets Bud er Andagts: Knæl, og tie, Philosophie!
Selv naar dens sidste <i>Hvad?</i> opløses for dit Øre,
    For din Forstand endnu det løste raaber: ,,Tie!<note>raaber: ,,Tie!] raaber:'' Tie!</note>

Tie, Frække! hvad jeg er kan intet Billed male,
    Kun hvad jeg synes sees i Sprogets Malerie;
Mit virkelige Navn kan ingen Tunge tale;
    Dets Ekko lyder selv i Himles Himle: Tie!''

Det er det store Svælg af alle Livets Kilder,
    I hvis Tilværelses uendelige Dyb,
Trods Evighedens Lys og Tidens, sig forvilder
    Den store Solens Aand og Jordens mindste Kryb!

Det er det skiulte Skiød, hvoraf hver Handling springer,
    Omringt af evig Tvang, i Friheds Rustning ud;
Og det er Vingerne, hvorpaa sig Tanken svinger
    Til alle Længslers Maal og sidste Havn i Gud!

Giæt, altsaa, raad, og nævn! det er Fornuftens Kræven,
    At forske, hvor din Aand i Mulm seer mindste Lys;
Men raad og giæt og nævn, hvor Lyset slap, med Bæven!
    Thi svinder ei din Tvivl i Følelse, saa gys!

Omsonst din Kundskab er, forgiæves al din Viden;
    Om Gaadens Alt du fandt, du finder dog ei Roe,
Hvis Evighedens Gab bag Rummet og bag Tiden<note>Måske et ekko af Ringens Aand i Oehlenschlägers <i>Aladdin</i>, se <xref poem="oehlen2002030338"/>, l. 43.</note>
    Af Stiernen i din Siæl opfyldes ei med Troe!

Min Kraftfugl folder ud de fire Flugtens Vinger,
    I Chaos Kiærnekim til hver en Klodes Form;
Paa langs og tværs min Rok sig uden Ende svinger
    Igjennem fiirfold Nat af alle Hvirvlers Storm.

Naar udskudt af sit Rør Ideens Kugle tørner,
    Igjennemsusende hver Rum-Peripherie,
Mod Grændsemuren rings om Verdens fire Hiørner,
    Min Vinge stormer den i Tørningen forbi.

Jeg Tankekredsen selv i Lynen giennemfarer;
    Jeg flyver længer ud end Centerflugtens Piil;
Jeg stiger mere høit end Lysets Ørneskarer;
    Og slaaer i Dybet ned med meer end Tyngdens Iil.

Sku! stirr! til Soles Sol udvid dit Himmeløie,<note>Himmeløie] Himmeiøie</note>
    Omfat det hele Hav af Verdner med et Blik!
Betragt hver Øe deri, det Fierne, Dybe, Høie:
    Den store Skives Alt omkring dit Intets Prik!

Tag saa dets Rose bort med selv de mindste Knoppe!
    Slet indtil sidste Blad hver Rummets Tøddel ud!
Sluk alle Lamperne herneden og deroppe!
    Sluk Evighedens Lys, og Tidens Glimt af Gud!<note>Gud!] Guds!</note>

Stirr i det rundt omkring gravblinde, døde Mørke,
    Hvor Chaos ligger Liig paa Verdens sorte Kul<note>Chaos] Choas</note>
I Sammendyngningen af Millioner Ørke
    Til Afgrunds Afgrundsdyb i Evighedens Hul!

Hvad seer du, Stirrer! sig, hvad seer du? kan du raade
    Min Gaades Alvordyb? hvad seer du, Stirrer? Skiælv!
Hvad seer du? Herren see til dine Blik i Naade,
    Hvis i min Grundgestalt de blinde see dig selv?

Hvad seer du? Vogt dig vel for alt for snart at svare!
    Min underfulde Sphinx med Ord ei spøger meer!
Hvad seer i Mørket der din Stirren? tag dig vare,
    Hvis du den store Pans Beenrad kun grine seer!

Du zittrer? seer du mig? mig Sphinx, der evig stirrer
    Med Dødens stive Blik paa den, der nærmer sig?
Nei, seer du med det Syn, som Hovmod ei forvirrer,<note>du] bu</note>
    Seer du med Troens Blik, saa seer du meer end mig:

Meer end de Træk, hvori man Døde hører tale,
    Meer end Figuren, der har Rummet udelukt,
Meer end det Billede, der Kraft kan eene male,
    Meer end den nye Bog, jeg her dig har oplukt -

Meer end min Gaades Navn, meer end mit Tegnvidunder,
    Meer end den Grundgestalt, der er min Skygge her:
Meer end hvad Viisdom selv i Evighed udgrunder -
    Hvad seer du? See mig ei, hvis du din Ro har kiær!

---

<center>&#932;&#953;;</center>

---
</body>
</poem>

</content>
</section>
</workbody>
</kalliopework>

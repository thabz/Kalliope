<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1847" author="blicher" status="complete" type="poetry">
<workhead>
   <title>Digte</title>
   <year>1847</year>
   <cvs-timestamp>$Id$</cvs-timestamp>
   <quality>korrektur1,kilde</quality>
   <notes>
    <note>Kilde er Blicher: <i>Digte</i>, I-II, P. L. Møller (red.), C. A. Reitzel, 1847.</note>
    <note>Noter med foranstillet * stammer fra ovennævnte kilde.</note>
    </notes>
</workhead>

<!-- 
Første Deel. Digtene S. 1 - 49 ere meddelte efter den ældste Udg. af 1814, med Benyttelse af Udg. af 1835, hvor dennes afvigende Læsemaader vare utvivlsomme Forbedringer. Hvor dette ikke var Tilfældet, er dog ofte det oprindelige Udtryk væsentligst bibeholdt.
Digtet S. 12 har den Mærkelighed at være en Behandling af samme Æmne, som Oehlenschlägers ,,Eventyret i den fremmede Stad'' og Schack-Staffelds ,,Et Aar i Padua'' og ,,Trende Nætter''. At Oehlenschaäger, og ikke (som Molbech mener) Schack-Staffeldt, her er den oprindelige Forf. er bevist i ,,Kritiske Skizzer'' af P. L. Møller, 2., S. 146.
Digtene S. 50, 51, 56, 59, 87, 91, 93, 99 - 119, 134 og 137 ere af ,,Sneklokken'', 1826; 53, 73 - 86, 95, 128, (først i Kh. Skilderi 1821), 140, 144, 168, 171, 175, 182, 197, 199, 218 af ,,Nordlyset'', 1827 - 29. De øvrige, S. 180 - 223 af ,,Bautastene'', 1823, (see D. Literatur-Tidende 1823, Nr. 34); S. 230 af Brage og Idun, 1839; S. 234 af Khvns. Morgenblad 1839, Nr. 62; S. 164,169 og 228 af de Steenske Samlinger (1835 - 40).

Anden Deel. S. 1. Med hensyn til den fingerede Digterfigur ,,P. Sp. Barbeer i Ribe'', see ,,Nordlyset'' 1, 230 og 348, 4, 229. 11, 332 og 12, 241.
Digtene S. 104 og 193 ere fra Elmq. Læsefrugter 1823; S.186 sst. 1824; de med * betegnede ere trykte i ,,Sneklokken''. - S. 90, 93, 94, 96, 110 - 11, 114, 125 - 128, 139, 182, 212, 224 - 28 i ,,Nordlyset''. - S. 184 og 203 i Holsts Nytaarsgave 1835. S. 210 - 11, 239 - 43 og 256 ere af ,,Kornmodn''. S. 246 af ,,Brage og Idun'' 1839;S.257 - 58 sst. 1840. S. 259 af Trykkefrihedsselskabets nye fædrel. Sange 1846. S. 260 af Kruses Nytaarsgave for 1838. S. 262 af Khvns. Morgenblad 1840, Nr. 7; S. 263 sst. 1840, 12. Det sidste Digt findes i den nævnte Trykkefrihedsselsk. Samling betydelig forkortet og omkalfateret (neppe af Digteren selv).
De øvrige ere optagne efter de Steenske Samlinger.
Digtet S. 135 stod først tilligemed ,,Natten paa Jellingehøie'' i Liunges ,,Juletræ'' 1823 (see D. Litteraturtidende 1823, 1). Digtet S. 137 maa være fra 1819 eller 20.
S. 139. Denne Ballade findes ogsaa i de af Sv. Grundtvig oversatte ,,Engelske og skotske Folkeviser'', 3die Hefte.

Det var nærv. Udgivers oprindelige Haab at meddele alle de paa forskjellige Steder trykte Digte af Blicher, som i tidligere Samlinger ere glemte eller forbigaaede. Da Pladsen imidlertid langtfra ikke kunde strække til, medmindre man havde udeladt Meget, som Publikum med en vis Ret kunde vente, saa kan her kun henvises til Elmquists ,,Dan'' 1820 (to Fædrelandssange), Nyt Aftenblad 1826 (Romanzen ,,Biuseppe og Lauretta''), ,,Gefion'' 1827(Luftslottet, en Drøm), ,,Osian'' af Lahde, 1827, 1. 6 (Paa en ung Kones Ligkiste). ,,Nordlyset'' (Olaf Trygvedson og Endrid, 1 - 2, Ol. Trygv. Omvendelsesmaade, Springet, En Lærke, som hungrede tildøde, o. fl.). ,,Rasks Morskabslæsning'' 1839 (Folkevise om Rasm. Rymkjær). Disse, tilligemed ,,Habor og Signe'' (Digte 1814). - ,,De Fredløse'' (Saml. D. 1835). - ,,Svithiod'' - ,,Trækfuglene'' - ,,De danske Træer'', o.m.A. ville da engang afgive rigeligt Stof til et tredie Bind Digte.
-->

<workbody>

<section>
<head>
   <toctitle>Første Deel</toctitle>
</head>
<content>

<poem id="blicher2003091501">
<head>
   <title>Motto</title>
   <toctitle>Motto</toctitle>
   <firstline></firstline>
</head>
<body>

Stille og mørkladen er vel min Hede;
Dog under Lyngtoppen Blomsteret staaer.
Lærken blandt Gravhøjen bygger sit Rede
Og sine Triller i Ørkenen Slaaer.

<nonum>(Af ,,Jyllandsrejse i sex Døgn'' 1816.)</nonum>

</body>
</poem>

<poem id="blicher2003091502">
<head>
   <title>Mit første Digt</title>
   <toctitle>Mit første Digt</toctitle>
   <indextitle>Mit første Digt</indextitle>
   <subtitle>1810</subtitle>
   <firstline>Endnu engang, I længst henfarne Dage!</firstline>
</head>
<body>
Endnu engang, I længst henfarne Dage!
   Fremstiger bag de mørke Manddoms Aar;
Min Ungdoms Drømme bringer mig tilbage,
   Før jeg i Aldrens kolde Vinter staaer!

Og Mindet kommer, liig en Aftenrøde
   Paa Stormens lange skybehængte Dag;
Jeg seer dens Ild paa Klippetinden gløde,
   Og glemmer Tordnens rædselfulde Slag.

Henrykt jeg føler Fortids svundne Glæder,
   De fjerne Dage ere atter nær:
Og sød er Taaren, som mit Øie væder;
   Den stille Tungsind er mit Hierte kjer.

Saa laae jeg tidt i dine Blades Susen,
   Du Foraarslund, paa Blomstersengen strakt:
Mit Øre har fornummet Vindens Brusen,
   Men ej min Sjæl af søde Drømme vakt.

Mit Øje paa Bjergbækkens Tumlen hviled,
   Men mine Tanker vare ikke der:
De fremad til ufødte Dage iled,
   Der stege straalende i Morgenskjær.

Da saae jeg Dalens Møe med lønlig Bæven
   I lange Lokkers Flaggren yndig staae:
Hun nærmed sig med Vindens lette Svæven,
   Med Smiil og Kinders Rødmen til mig saae.

Jeg drog den faure Skygge til mit Hjerte,
   Den milde Lue blussed i mit Bryst -
O Elskov! ukjendt med din vilde Smerte
   I Haab og Længsler har jeg følt din Lyst.

Paa Vaarens Dag hvor ofte har jeg vanked
   Paa dine Tepper, gule Blomstervang!
Taus var min Mund, skjønt højt mit Hjerte banked,
   Og tusind Glædesstemmer om mig klang.

Musik! jeg da din søde Vælde kjendte,
   Til Strengeleg opløfted jeg min Røst:
Den Fryd, som nu taus i mit Hjerte brændte,
   Jeg sang engang med Harpen ved mit Bryst.

Til mine Toner Tusinde jeg kaldte,
   Jeg havde deres Hjerter i min Haand;
Jeg over Taarer, Suk og Smiil befalte,
   I Harpeklang udøste jeg min Aand.

Naar Jordens Brudgom af sit Morgenkammer
   Steeg i sin Skjønhed over Bjergets Top,
Og over Himlen spredte sine Flammer,
   Og vakte Verden af dens Dvale op:

Da vilde jeg med Tryllepensel male
   Dit Billede, o yndefylde Jord!
Naar jeg var bleg og taus, det skulle tale
   Til Fremtids Slægter i utalte Aar.

Hvor ofte stirred jeg med bange Undren
   Paa vrede Uveirskyers røde Bryn!
Jeg lyttede til Tordnens hule Dundren,
   Og fulgte Løbet af de blege Lyn:

Da steeg mit Ungdoms Mod, blant Kæmpeskarer
   Jeg gjennem tætte Fienderækker brød;
Paa Slagets røde Mark jeg trodsed Farer,
   Mit Sværd foer ned med Hug og Saar og Død.

De stærke maatte for mit Ansigt blegne
   Og Hærene nedtrædes i min Gang:
Mit Navn blev hørt og prist i fierne Egne,
   Min Ære lød i Barders Sejerssang.

Dog ej i Blodbad voxte mine Glæder,
   Men evig Fred var Sejerherrens Bud:
Jeg brød Despoters Riis og Slavers Kjæder,
   Og fra min Mund gik Jordens Frihed ud.

Saa høj og haabfuld var mit Hjertes Længsel,
   Saa frejdigen begyndte jeg min Gang;
Min stærke Villie kjendte intet Fængsel,
   Min Sjæl sig over Bjerg og Bølge svang.

Saa yndig smilte Livet mig imøde,
   Een Glædesstrøm fra Vugge og til Grav:
Lys var min Dag, og fjern dens Aftenrøde,
   Og uden Storme Verdens vide Hav.

Jeg fløj i Rummet ud - svag var min Vinge,
   Fra Phantasiens Æther dalende
Jeg følte Skjæbnens Kæmpehaand mig tvinge,
   Den til min snævre Dal mig knugede.

Min Ungdoms Drøm! saaledes du opfyldes!
   Er det de stolte Løfter, du mig gav!
See! Tiden løber - ogsaa jeg henskylles
   Med Hoben ud i Glemsels mørke Hav.

Saa mangt et Ungdoms Aar er alt henrunden,
   De skjønne Drømme daare mig ei meer;
Den dunkle Morgentaage er forsvunden,
   Jeg Verden nu i Middagslyset seer.

Dog een - o een endnu jeg har tilbage,
   Far hen o Elskov, Helteroes og Magt,
Rul frem, I Alderdommens kolde Dage!
   Af denne Drøm har intet Lys mig vakt.

Af evig Ild opflammet skal jeg sjunge,
   Og tusind henrykt lytte til min Røst!
Min Røst igiennem Tiderne skal runge
   Paa Fjæld, i Dal - ufødte Slægters Lyst.

Kom, naar du vilt, du Livets skumle Fiende!
   Oplad dig, Grav! - mit Navn er ikke der;
Du kanst det ej til Kampestenen binde
   Skjønt Øjet slukt, og Hjertet bristet er.

Mit Navn skal i de fjerne Dage mindes,
   Og Fremtids Børn mit Kvad forlyste vil,
Naar ingen veed hvor Skjaldens Gravhøj findes,
   Og ingen af hans Slægt er mere til.
</body>
</poem>

<poem id="blicher2003091503">
<head>
   <title>Klintekorset</title>
   <toctitle>Klintekorset</toctitle>
   <indextitle>Klintekorset</indextitle>
   <firstline>Dejlig est du, mit Østhavs Møe!</firstline>
   <notes>
      <note>* Paa Møen.</note>
   </notes>
</head>
<body>
Dejlig est du, mit Østhavs Møe!
Hvad enten jeg dig ved Daggrye skuer,
Naar Morgensoel paa dit Ansigt luer,
Hvad eller Middagens klare Søe
I blinkende Strimer dig ruller imod,
Og pladskende bader din hvide Fod:
Eller naar Solen, træt af sin Gang,
Det røde Øje i Vesten lukker,
Og bag dit høje Hoved dukker,
Din Skygge lægger paa Havet lang.
Dog gaaer jeg helst under Stjerners Hær
Med Harpen ene højt op paa Brinken,
At være Maanens milde Blinken
Og dine Lokkers Susen nær.
Hvor kan du smile, Nattens Ven?
Varst du ei her, da Fredlejf blegned,
Og da min hulde Thora segned
For Yngling sin i Døden hen?
Hvi kom du ej til Klipperiften,
Og lod dit lyse Øje see,
Da Øens Blomster visnede
I Nordenvindens kolde Viften?
Var som du selv ej Thora skjøn,
Som Foraarsdagens faure Bue?
Og var han ej en Ungdoms Lue,
En Styrkens rosenrøde Søn?
Dog faldt hun i sit Blomsteraar,
Han sank i Elskovs første Morgen:
Kom Harpe! lad os vække Sorgen,
Jeg dig til Suk og Taarer slaaer.

Bag Bjergets Top, som hænger højt i Luften,
Bag Klippevægen er en ensom Dal,
Den mangler ikke Blomsters søde Duften,
Og ej sit Løvtags grønne Sommersal.
De Blomster kommer Thora tidt at bryde -
Hun selv den faureste blandt alle dem;
Der høres stundom hendes Stemme lyde
I Nattens Sangerindes stille Hjem.
Den Stemme naaer engang til Kildevældet,
Hvor Fridlejf stander bøjet paa sit Spyd:
Han sødt forbauset springer op ad Fjældet,
At nærme sig den underfulde Lyd.
Som naar en Vandrer udi Aftenstunden
Træt og nedbøjet ad sin Vej mon gaae,
Snar skynder han sig gjennem Bøgelunden,
For inden Natten Huus og Hjem at naae;
Hvis da maaskee Fuldmaanen udi Øster
Mon svømme rund og rød paa fjerne Hav,
Han standser, og sig ved dens Skin forlyster,
I stille Undren støttet paa sin Stav:
Saa staaer ung Fridlejf og paa Bjergets Tinde
Glad bævende, urokket paa sit Sted, -
De samme Lænker Thoras Fødder binde,
Det faure Ansigt vendt mod Jorden ned.
Hvad falder hisset, liig en Nattens Stjerne,
Der fra sit Sted paa Himlen springer ud?
Sømanden seer dens Glimten i det Fjerne,
Og gysende erkjender Stormens Bud.
Det er et Spyd fra Hogbrods stærke Hænder,
Det søger grusomt Pigens hvide Bryst:
Forgjæves Arngrims Søn for Thora brænder,
Og hendes Død er ene Kæmpens Trøst.
Han fejler - Staalet gav ej den Gang Døden,
Det sidder rystende i Frelsens Eeg;
Men liig en Nattens Aand for Morgenrøden,
For Fredlejf Hogbrod gjennem Dalen veeg.
Hans bange Flugt kan Helten ikke standse;
Thi Hogbrod stævner alt mod fjerne Land:
Han seer ham gynge paa sin trygge Bølge,
Og staaer uhævnet paa det hvide Sand. -
Fra Hævnen er den Fejgheds Søn forsvundet -
Han slaaer i Harme Bølgen med sit Svær;
Men Thoras ømme Elskov har han vundet:
Den Sejr er meer end Fiendens Bane værd,
Vel som tilforn i Lunden Thora vanker -
Hver Aften er hun vist ved Egens Rod;
Men Blomster smaa hun ikke mere sanker,
Useete smile de ved hendes Fod.
Og Jægeren ej spænder meer sin Bue,
Han glemmer Bjergets Hind og Dalens Raa;
Han kan dem uden Hjertebanken skue
Trygt græssende tæt ved sin Side gaae.
Som tvende lyse Skyer paa Himlens Belte
En Havbliks Dag adskilte længe staae
Tilsidst de i et Vindstød sammensmelte,
Og nu forenede paa Himlen gaae.
Saaledes og i mangen Aftenrøde,
Opflammede af den ukjendte Lyst,
De hulde Elskovs Børn hinanden møde,
Før hun med Bæven synker til hans Bryst.
Som Blomst til Blomst sig vuggende opklynger,
Saa hviler Pigen i sin Ynglings Arm:
De Lilliehænder Heltens Hals omslynger,
Det skjønne Ansigt smiler ved hans Barm.
Smiil ej, o Pige! end Du ikke kjender,
Hvor Elskovs Morgenrøde blegner brat:
Den er en Ild, som stærk men stakket brænder,
Et Solglimt førend Stormens lange Nat.
Ak! er det Blod, i dine Aarer rinder,
Ej Thorgrims Blod - hiin stolte Drot i Nord?
Saa var, o Thora! Eders Fædre Fiender,
Det Had endnu i Thorgrims Hjerte boer.
Den gamle Helt i Vrede sammentrækker
De tykkke Bryn, han løfter mørk sin Haand:
,,Hvis Du min slukte Vredes Ild opvækker -
,,Det blier hans Død - han er min Avindsmand.''
Som pludselig en Storm fra Frostens Egne
En sildig Blomst til Jorden kryster ned:
Saa monne Thorgrims blege Dotter segne -
Falsk var dit Haab, o grumme Kjerlighed!
- Dog mødes de endnu, naar Natten breder
Sit tætte Skjul i Lunden over Dem.

Med Sukke blandes da de stjaalne Glæder,
Og under Kysse vælder Taaren frem.
Men Somren er forbi, de brune Blade
I kolde Vindes Hvirvler rasle ned;
Et mørkt og oprørt Hav er Engens Flade,
En nøgen Klippe Dalens Blomsterbed.
Med Haanden under Kind udi sit Fængsel
Mod Vesten stirrer Thoras Øje hen;
Hun efter Solens Dalen seer med Længsel,
Den samler hende med sit Hjertes Ven.
Han seer det Lys, den elskte Pige tænder,
Og springer dristig over Bjerg og Dal;
Men stærkere i Heltens Hjerte brænder,
Den Ild, hans unge Liv fortære skal.
En Vinteraften Nordenvinden stryger
Hen over Marken skjærende og kold;
Den tætte Snee fra Himmelen nedfyger
Og hvirvler hvinende om Borgens Vold.
,,Hvor est Du, unge Helt? din Pige venter;
,,Kan Du og trænge gjennem Stormen hen?
,,O vogt Dig vel for Bjergets stejle Skrænter!
,,Din Død er min, du Thoras elskte Ven!''
Men Fridlejf vader gjennem Sneens Dynger;
Han skimter Lyset højt paa Bjergets Top,
Snart han paa Elvens skjøre Iistag gynger,
Snart over glatte Klipper strider op.
Nu hævner Hogbrod sig - din lumske Fiende
Har Lampen paa en Afgrunds Bredde sat;
Den slukkes - ak! hvor vilt Du arme finde
Din Frelse gjennem Snee og Storm og Nat?
Men Stormen hyler - ingen Stjerne blinker,
Og Frosten skjærer, Natten er saa lang:
Han raver over Klintens stejle Brinker,
Til Havets Brølen standser Heltens Gang.
Haardt knuger Frosten - Styrkens Søn maae segne,
Han gyser - det er Dødens bittre Stund;
Paa Ungdoms Kinder Livets Roser blegne,
Og Thoras Navn døer paa den blege Mund.
- Svar var din Sorg, o Thora! - Solen smiler,
Vaarblomsten alt af Jorden dukker op;
Hvi mon hun ej til Klippedalen iler,
Til Kilden, eller Højens grønne Top?
Hun er et Liig i Dødens snævre Bolig,
Hiint Kors fortæller, hun var eengang her.
Farvel Du hulde! Dødens Søvn er rolig,
Dens Mulm er meer end Livets Solglands værd.
</body>
</poem>

<poem id="blicher2003091504">
<head>
   <title>Den eenlige Brud</title>
   <toctitle>Den eenlige Brud</toctitle>
   <indextitle>Den eenlige Brud</indextitle>
   <subtitle>Et jydsk Sagn</subtitle>
   <firstline>Den rige Mand triner af Døren ud</firstline>
</head>
<body>
Den rige Mand triner af Døren ud
Alt under Vinterens Snee og Slud;
Han føler den skjærende Nordenvind,
Og svøber sig tæt i sin Kappe ind.

,,Hvo er den Qvinde, som hisset gaaer
,,Med Blomsterkrandsen udi sit Haar?
,,Den Kind er rynket, de Lokker graae,
,,Hvi monne den stakkel sig smykke saa?

,,Du arme Gamle, kom ind til mig!
,,Dig knuger Frosten saa haardelig:
,,Min Ovn er varm, og min Lade er fuld,
,,Du skalt ikke frygte for Sult eller Kuld!''

,,Jeg frygter hverken for Sult eller Kuld,
,,Mit Hjerte er varmt, og min Barm er fuld:
,,Jeg gaaer, og søger de Blomster smaa,
,,Kan dem ikke vil under Sneen naae.

,,I Morgen la'er jeg mit Bryllup staae,
,,Vil Du ikke med til Brudehuus gaae?
,,Jeg søger min Kjereste fjern og nær,
,,Jeg kan ham ej finde her eller der.''

Den rige Mand bliver saa bleg om Kind,
Han føler ej mere den bidende Vind.
Han læner sig op til forgyldene Karm,
Han rører ej Fod, og han rører ej Arm.

,,Min Kierest' er klædt udi Silke og Maar,
,,Han bærer det lange guldkrudsede Haar
,,Den første Nat, han sov i min Arm,
,,Da blev mit Hjerte af Elskoven varm.

,,De Vintre gik bort, og de Somre gik hen,
,,Han kommer ikke tilbage igjen;
,,Jeg leder ved Dag, og jeg leder ved Nat,
,,End kunde jeg aldrig fange ham fat.

,,De mange Nætter jeg haver nu grædt,
,,Mit Øje er tørt, og mit Øje er træt.
,,Jeg leder ind, og jeg leder ud;
,,Jeg bliver dog altid den eenlige Brud.''

Der kom en hylende Kastevind,
Rev Blomsterne bort fra rynkede Kind,
Og som de Blomster i Luften foer,
Da faldt den rige Mand død til Jord.
</body>
</poem>

<poem id="blicher2003091505">
<head>
   <title>Ynglingen i den store Stad</title>
   <toctitle>Ynglingen i den store Stad</toctitle>
   <indextitle>Ynglingen i den store Stad</indextitle>
   <firstline>Jeg vanked med Bøssen under min Arm</firstline>
</head>
<body>
Jeg vanked med Bøssen under min Arm
   Ved Elvens Bred,
Midsommers-Solen skinnede varm
   I Dalen ned,
Thi blev jeg mødig, og søgte Læe,
Jeg satte mig under et skyggefuldt Træe.

Og ikke ret langt fra det kølige Sted,
   Hvor jeg nu sad,
Der løb just Vejen lige og bred
   Til den store Stad:
Og Mange drog baade hen og hjem
I Støv indhylled, ad Vejen frem.

Og blandt de Mange, forbi mig foer
   Til Staden ind,
Var og Yngling med guldfagert Haar
   Og blussende Kind:
Paa Stadens Taarne han fæsted sit Blik;
Han svedte, og snarere løb end gik.

,,Og hvorfor løber Du nu saa fast,
   ,,Kjere Landsmand min?
,,Og haver det da saa stor en Hast
   ,,Med Rejsen din?
,,Midsommers-Solen brænder heed, -
,,Kom sæt dig en Stund udi Skyggen ned.

,,Ja vel haver det saa stor en Hast
   ,,Med Rejsen min;
,,Jeg kappes med Tiden, den løber fast,
   Kjere Landsmand min!
,,Lad Midsommers-Solen kun brænde heed;
,,Mig kalder Glæden - jeg iler afsted.

,,O hør Du Yngling! et lidet Ord
   ,,Jeg taler med dig:
,,Vil Du vel vide, hvor Glæden boer,
   ,,Da følg med mig!
,,I Skoven og Ørken der finder Du den;
,,Kom hid, Du Unge! bliv Jægers Ven!

,,Kun lidet veed Du, hvor Glæden boer,
   ,,Du Jæger Mørk!
,,Vel maae Du fange de hoppende Raaer
   ,,I Skov og Ørk:
,,De vakkre Smaapiger dem fanger jeg'' -
Han dansede hen ad den brede Vej.

Og sad jeg saa siden en Dag i Høst,
   Og tænkte herpaa:
Da syntes mig og, at jeg fik Lyst
   Til Staden at gaae;
Thi slængte jeg Bøssen bag Ovnen ned,
Tog Stav udi Haand og vandred afsted.

Og som jeg nu gik ad den Vej saa bred
   Med tvivlsomt Sind,
Kom jeg omsider, før Soel gik ned
   Til Stadsporten ind:
Der mødte mig Een paa Broens Rand,
Han bød mig en vissen og skjælvende Haand.

Han samled et Smiil om sin blege Mund
   Og stirred paa mig;
Jeg stirred paa ham en liden Stund:
   ,,Jeg kjender ej dig.''
Da brast et Suk fra den Fremmedes Bryst,
Han talte med hæs og bævende Røst:

,,Du kjendte vel aldrig en Yngling skjøn
   ,,Med guldfagre Haar,
,,Naturens muntre rødkindede Søn
   ,,I Glædens Vaar?
,,Nu er han en Olding paa Gravens Bred:''
Jeg vendte mit Ansigt omkring og græd.

,,Nu haver jeg sjunget og kysset og leet
   ,,Min Ungdoms Vaar:
,,Har intet mere at fryde mig ved
   ,,Paa denne Jord.
,,Min Kind er falmet, min Ild er slukt,
,,Mit Hjerte sig haver for Glæden lukt.

,,De Dage sig slæbe saa tungt afsted,
   ,,De bringe ej Trøst;
,,Jeg søger Lise, jeg søger Fred
   ,,For mit martrede Bryst!
,,Gravnattens Slummer er lang og sød.''
- Han sprang og sank udi Bølgens Skjød.
</body>
</poem>

<poem id="blicher2003091506">
<head>
   <title>Min Yndlingsdal</title>
   <toctitle>Min Yndlingsdal</toctitle>
   <indextitle>Min Yndlingsdal</indextitle>
   <firstline>Hvor est du, elskte Plet! hvad er dit Navn?</firstline>
</head>
<body>
Hvor est du, elskte Plet! hvad er dit Navn?
   Naar skal jeg dig engang i Verden finde?
Naar vil du til dit yndefulde Favn
   For evig mig og mine Ønsker binde.

Min Barndoms skjønne Drøm - ukjendte Dal!
   Hvor jeg en Hytte mellem Roser bygger,
Naar skal jeg høre dine Kilders Fald?
   Naar vil du favne mig i dine Skygger?

Hvor est du Søe! med din løvkrandste Bred?
   Og dine klare Bølgers milde Brusen?
Hvor est du, Lund! mit stille Hvilested,
   Med dine tætte Blades sagte Susen?

Hvor est du Hytte, med dit Tag af Rør?
   Som høje Bøges grønne Løv bedække;
Med dine Vindver smaae, og lave Dør,
   Og Hinbærhækken for de hvide Vægge.

Hvor trindt omkring mit skjulte Yndlingssted
   Sig skovbegroede Bjerge skulle kjæde,
Og rislende blant deres Rivter ned
   En lille Bæk min Ager skulle væde.

Og Nattens Sanger skulle hos mig boe,
   Og henrykt skulle jeg hans Slag fornemme;
Han skulle tolke mig min Fryd, min Roe,
   Naar Hjertets Fylde bandt min svage Stemme.

Der skulle Dagens Morgenrøde see
   Mig sjungende til landlig Syssel ile;
Der skulle Aftensolen dalende
   Til mig den trætte Landmand venligt smile.

Og naar jeg længselfuld til Hjemmet foer,
   En elsket Viv med Glutter smaae jeg favned;
Og ved mit tarvelige Aftenbord
   En glad og trofast Ven jeg aldrig savned.

Nu har jeg ledt om Dalen fjern og nær,
   Men ingensteds endnu jeg den har fundet:
Derfor jeg Sorgen i mit Hjerte bær,
   Og derfor have mine Taarer rundet.

Jeg seer den Skye, som hisset nærmer sig,
   Jeg hører Stormen fra dens mørke Sider.
De hule Tordner rulle trindt om mig,
   Og Solen rød bag Uvejrskyen glider.

Farvel da du min Barndoms skjønne Drøm!
   Den strænge Skjæbnes Røst mig grusomt vækker!
Jeg hvirvles bort i mine Dages Strøm,
   Og Armene forgjæves mod dig strækker.
</body>
</poem>

<poem id="blicher2003091507">
<head>
   <title>Gjenfærd</title>
   <toctitle>Gjenfærd</toctitle>
   <indextitle>Gjenfærd</indextitle>
   <firstline>Vægteren vaager den Nat saa lang</firstline>
</head>
<body>
Vægteren vaager den Nat saa lang,
   Og raaber af hæse Bryst,
Ved Midnat høres hans tunge Gang,
   Og saa hans skjælvende Røst.

Da aabnes Gravene her og der,
   Saa gaae de Døde igjen;
Den ene besøger, hvem den havde kjer,
   Den anden som helst sin Uven

Der ligger en Herre i Edderduun
   Alt i saa stort et Palæe;
Han monne vaagne hver Midnatstund,
   Og ræd imod Vinduet see.

Der kommer altid en Pige bleg
   I Kammeret svævende ind:
Den Herre sig klemmer saa fast til Væg,
   Og ønsker sig døv og blind.

Hun bærer det spæde uskyldige Barn
   Udi sin sneehvide Arm;
Det er bestænket med Blod og Skarn,
   Og volder den Herre stor Harm.

Hver Morgen tager han til sin Kniv,
   Vor Herre kalder han paa;
Sig vilde han gjerne bringe om Liv,
   Men hverken han tør eller maae.

For Sorg og Sygdom kjendes der Raad,
   For Kummer findes der Trøst;
Men ej for Samvittigheds hvasse Braad,
   Der stinger et Menneskes Bryst.
</body>
</poem>

<poem id="blicher2003091508">
<head>
   <title>La Cours Død</title>
   <toctitle>La Cours Død</toctitle>
   <indextitle>La Cours Død</indextitle>
   <firstline>Min Ven er død! lad Taaren flyde!</firstline>
</head>
<body>
Min Ven er død! lad Taaren flyde!
Til Suk og Klage lad Sorgharpen lyde!
   Min Ven er evig borte - aldrig meer
   Hans Aasyns hulde Blik jeg seer.

Han, som Naturen gav det skjønne Hjerte,
Saa varmt ved fremmed Fryd og fremmed Smerte,
   Nu koldt og følesløst som Gravens Leer -
   Har ingen Smiil og ingen Taarer meer.

Ej mere under Templets høje Buer
Hans Røst opvækker Andagts rene Luer;
   Blandt Tidslerne paa skumle Kirkegaard
   Den fromme Sangers grønne Gravhøj staaer.

Paa Glædens Dag jeg skal ej mere høre
Det muntre Qvad, som tryllede hvert Øre;
   Den blege Læbe er for evig lukt,
   For evig Øjets milde Flamme slukt.

Vaarsolen smiler, Foraarsregnen falder,
Og døde Jord til Liv paanye fremkalder:
   Paa dig har Solens Straale ingen Magt,
   Du est til evig Søvn og Nat nedlagt.

Dog hæv dig, Sjæl! ud over Livets Fængsel;
Til Himlens Rige stunde din Forlængsel!
   For Aanden er der ingen Skranke fat,
   En Dag oprinder efter mørke Nat.

Saa stands da Graaden, dæmp da Sorgen!
Engang det blier i Graven ogsaa Morgen:
   Den lange Dødsnat skal engang forgaae,
   Og de, som sove nu, til Liv opstaae.
</body>
</poem>

<poem id="blicher2003091509">
<head>
   <title>Ellekongen</title>
   <toctitle>Ellekongen</toctitle>
   <indextitle>Ellekongen</indextitle>
   <firstline>Hvo rider saa silde mod Skoven frem?</firstline>
   <notes>
      <note>* Efter Göthe.</note>
      <note>Fri gendigtning af Goethes <xref poem="goethe2000010805"/> som også Oehlenschläger har oversat som <xref poem="oehlenschlaeger20030308013"/>.</note>
   </notes>
</head>
<body>
Hvo rider saa silde mod Skoven frem?
Der er en Fader, der skynder sig hjem.
Han haver sit Barn udi sin Arm;
Han holder det fast, og han holder det varm.

,,Min Datter, min Datter! hvi skjuler Du Dig?''
- ,,Min Fader! Elkongen vinker ad mig,
,,Ellekongen med sin Krone og Svands.''
- ,,Min Datter! der er ikkun Maaneglands.''

,,Du faure Barn, kom gak med mig,
,,Saa vakkert vil jeg lege med dig;
,,Der hjemme haver jeg Blomster smaa,
,,Baade Roser og Lillier, dem skal Du faae!''

- ,,O Fader, min Fader! og hører Du til
,,Hvad Ellekongen mig give vil?''
- ,,O Datter, min Datter Du tie qvær,
,,Der er ike meer end et susende Vær.''

,,Saa kom da herhid Du venne Maar!
,,Der hjemme hos mig gaaer Dands i Gaard.
,,Mine Døttre de træde den natlige Dands,
,,De smykke Dig med en Guldblomsterkrands!''

- ,,O Fader! o seer Du den dandsende Ring?
,,De qvæde og springe saa lystigt omkring.''
- ,,Min Datter! ej længer Du stirre derpaa,
,,Det er ikkun Taagen, der synes saa.''

,,Jeg elsker Dig Pigelil fager og bold,
,,Og kommer Du ikke, saa bruger jeg Vold.''
- ,,O Fader, o Fader! jeg bliver saa ræd,
,,Elkongen haver mig gjort Fortræd.''

Den Fader gyser, han rider med Hast.
Han holder det gispende Barn saa fast;
Og der ved Hjemmet af Hesten han steeg,
Da var den Pige af Døden bleg.
</body>
</poem>

<poem id="blicher2003091510">
<head>
   <title>Dykkeren</title>
   <toctitle>Dykkeren</toctitle>
   <indextitle>Dykkeren</indextitle>
   <firstline>I Riddere gjæve! hvo drister sig til</firstline>
   <notes>
      <note>* Efter Schiller</note>
   </notes>
</head>
<body>
,,I Riddere gjæve! hvo drister sig til
   ,,At dykke til Malstrømmens Bund?
,,Jeg dette Guldbæger kaste vil
   ,,Ned udi Afgrundens sorte Mund:
,,Hvo Bægeret henter, I Riddere bolde,
,,Han monne den herlige Gave beholde!''

Nu slynger Kongen Bægeret ud
   Fra Klippetinden, der brat
Krummer sig højt over Bølgerbrud:
   ,,Hvo kan nu skaffe mig Bægeret fat?
,,Jeg spørger atter, hvo tør sig driste
,,Til Døden under Havet at friste?''

De Riddere stande paa Klintens Bred,
   Og lytte tause til Kongens Røst.
De stirre forfærded' i Dybet ned,
   Men Bægeret at vinde har ingen Lyst.
For tredie Gang nu Kongen det lover
Til den, som det henter af skummende Vover.

End tie de alle, blege af Skræk;
   Da springer en Yngling i Kredsen ind.
Han kaster Belte og Kappe væk,
   Og Modet blusser paa Ungdoms Kind:
Og alle de Herrer og stolte Fruer
Med Undren og Bæven paa Ynglingen skuer.

Og som han nu træder til Klintens Bred,
   Og skuer i Svælget fra høien Top,
Da bovner Havet, som nys sank ned,
   Og skyder sig atter brølende op,
Og stedse det vildere bruser og skummer;
Lig fjerne Tordner Afgrunden brummer.

Og det bobler og sprudler og hvisler og syder,
   Som naar Ilden sig blander med Vand,
Og Bølge mod Bølge sig tumler og bryder,
   Og Fraaden sprøjter højt op paa Land:
Det er som om Havet var stædt i Vaande,
Og under Kampen udpusted sin Aande.

Dog nu har Bølgernes Vrede sig lagt,
   Og sort gjennem hviden Skum
I en gabende Spalte er Havet flakt,
   Den skyder sig dybt i det bundløse Rum;
Og Svælget Havet indsuger og suser,
Gjennem hvirvlende Tragt det nedvælter og bruser.

Og flux, førend Brændingen kommer igjen,
   Den Yngling befaler sig Gud;
Og alt haver hvirvlen skyllet ham hen:
   Fra Hoben Forfærdelsesskrig bryder ud, -
Nu er han i Dødens Rige neddukket,
Og Svælget er over ham evig lukket.

End brumler det huult udi Havets Bund,
   Som Torden i Ætnas brændende Skjød,
Og skjælvende lyder fra Mund og til Mund:
   ,,Den kjække Yngling! Nu er han død!''
Men højere, nærmere Vandene suse,
Snart skulle de stige og svulme og bruse.

Og kasted' Du Kronen selv derhen,
   Og sagde: jeg kaarer ham til min Søn,
Der henter mig Kronen herop igjen -
   Mig lysted ikke den herlige Løn:
Hvad der er skjult udi Dødens Rige,
Skal intet Menneskes Tunge udsige.

Saa mangen Snekke blev grebet med Hast,
   Og hvirvledes ned udi Dybet brat,
Og knuste tumled sig Kjøl og Mast,
   Herop fra Afgrundens sorte Nat -
Men højere stedse, som Storme suse,
Man hører det nærmer' og nærmere bruse.

Og det bobler og sprudler og hvisler og syder,
   Som naar Ild er med Vandet i Kamp,
Og Vove paa Vove sig vælter og bryder,
   Til Skyen flyver den bølgende Damp;
som høje, hule Tordner brumle,
De rasende Vande sig fraadende tumle.

Men nu synke de svulmende Bølger, og see!
   Et Hoved, en Arm er i Vejret strakt,
En Hals og en Nakke hvid som Snee,
   Og det svømmer og roer med sejrende Magt;
Der er ham! han er der, han er frelst, og han vinker,
Og højt i hans Venstre Bægeret blinker.

Han kæmper og puster og Bølgen slaaer,
   Og skyder mod Landet med lange Tag,
Og nu i den jublende Skare han staaer,
   Og hilser Himlens velsignede Dag;
Fra gispende Bryst et Suk han udsender,
Og knæler og sig til Kongen vender:

,,Hil være Kongen! og fryde sig hver,
   ,,Som aander heroppe i Lysets Land,
,,Men frygteligt er det histnede der,
   ,,Hvad evig er gjemt i det dybe Vand:
,,Gid Ingen skue, hvad Guderne skjule
,,Af Naade i Afgrundens mørke Hule!

,,Malstrømmen mig greb med forfærdende Magt,
   ,,Og snoede og tumled' og hvirvled mig om,
Og nedad jeg foer i den brølende Tragt,
   ,,Dybt ned i det skumle bundløse Rum:
,,Og dybere stedse jeg svimlende tumled,
,,Afgrundens Uhyrer under mig brumled.

End mange Mile dybt under mig laae
   ,,Det vide, gabende, endløse Rum,
,,Med Gysen mit Øje i Afgrunden saae,
   ,,Hvor Slanger og Drager sig tumlede om!
,,Ukjendte Gestalter, grumme at skue,
,,Mig stedse nærmer' og nærmere true.

,,Til Guderne bad jeg, da viste de mig
   ,,Udi den yderste Nød
,,Et Rif, der i Svælget udstrakte sig;
   ,,Det frelste mig fra den truende Død.
,,Paa Klippespidsen monne jeg ride,
,,Og dit Bæger, o Konge! det hang ved min Side.

,,Saa hang jeg da nu uden Haab, uden Trøst,
   ,,Langt borte fra Menneskets hjelpende Haand,
Blandt Uhyrer det eneste følende Bryst,
   Allene paa bundløse Afgrundes Rand;
,,Dybt under Menneskers liflige Stemmer,
,,Hvor ingen min qvælende Angst fornemmer.

,,Og det vrimler og mylrer af dyben Bund,
   ,,Med gramsende Kløer det vil efter mig op,
,,Og det snapper og snapper - i Rædselens Stund
   Min Arm monne slippe ved Stenens Knop:
,,Da stiger Strømmen fra brølende Grube,
,,Og river mig op udaf Dødens Strube.

Og Kongen saare forundrer sig,
   Og raaber: ,,Ingen er kjæk som Du!
,,Men ned i Svælget Du vove Dig,
   ,,Du dristige Dykker! kun eengang endnu;
,,Og kan Du mig bedre Kundskab bringe,
,,Jeg pryder din Arm med de kostligste Ringe.

Og Kongens Datter hun bliver saa bleg,
   Hun kommer og taler med skjælvende Røst:
,,O Fader! hold op med den farlige Leeg,
   ,,Vel kan Du tvinge din grusomme Lyst;
,,Hvis Du ham atter i Svælget nedsender,
,,Han visselig aldrig tilbage vender.

Da griber Kongen Bægeret igjen,
   Og kaster det flux i Malstrømmen ud:
,,Og bringer Du det op af Dybet igjen,
   ,,Da bliver min Datter idag din Brud;
,,Da skal Du hedde min Søn med Ære,
,,Og Scepter og Krone efter mig bære.

Og Ynglingen blussed' og Modet steeg,
   Hans Hjerte banker i svulmende Barm;
Han seer hende rød, og han seer hende bleg,
   Og han seer hende synke i Faderens Arm:
Og flux han sig ud over Klinten svinger,
Og paa Liv og Død han i Svælget springer.

De stirre og stirre i Dybet hen,
   De bøje sig ud over Klippens Top;
Vel hører man Strømmen, den kommer igjen,
   Den kommer af Dybet hylende op:
Vel stiger og synker den alle Dage,
Men Dykkeren bringer den aldrig tilbage.
</body>
</poem>

<poem id="blicher2003091511">
<head>
   <title>Skieløberen</title>
   <toctitle>Skieløberen</toctitle>
   <indextitle>Skieløberen</indextitle>
   <firstline>Bjergsøen er med Iis belagt</firstline>
</head>
<body>
Bjergsøen er med Iis belagt,
   Paa Fjeldet blinker Sneen hvid,
Nedbøjet under Stormens Magt
   Sig Granen slynger hid og did;
Elven sig over Klippen krummer,
I Dalen styrter den og skummer.

Ad Bjerget ned, ad Bjerget op
   Skiløber kommer flyvende,
Og snart ved Rod og snart ved Top
   Han glider paa den glatte Snee,
Luften med Susen gjennembryder, -
Hans lange Haar paa Vinden flyder.

I Dalen dybt mon Kongen staae
   Blandt sine Mænd ved Bjergets Fod,
Og smilende han seer derpaa,
   Og priser Ungdommens Kraft og Mod;
Vinden hans Røst til Bjerget fører,
Skiløber standser brat og hører:

Est Du den første i mit Land,
   ,,Der spænder Skien under Fod,
,,Da giv mig nu, Du unge Mand,
   ,,En Prøve paa din Konst og Mod;
,,Og tør Du Faren dristig møde,
,,Jeg lønner Dig med Guld hint røde.

Den Yngling blusser paa sin Kind:
   ,,Ej er jeg Frygtens blege Søn,
,,Blandt Farer vil jeg styrte ind,
   ,,Og fange Roes og Guld til Løn;
,,Hvo Farer dristig turde møde,
,,Ej skjøtter stort om Guld hint røde.

Det første Løb, i Dag jeg ta'er,
   ,,Skal være for mit Fødeland,
,,Og Bjerget, som min Vugge bar,
   ,,Maae skue mig en frygtløs Mand;
,,Fjældet ud over Dalen hænger,
,,Udover det og Dig jeg springer!''

Han farer ned med Ørnens Magt,
   Og skjærer Vinden hvinende,
Fjeldryggen er tilbagelagt,
   ,,Hvo tør paa Himmelspringet see?''
Skiløberen end i Luften svæver,
Og Gysen Hoben gjennembæver.

Men let og tryg han Dalen naaer,
   Og Hoben løfter Bifalds Røst,
Og Raabet højt mod Klippen slaaer
   Og nærer Flammen i hans Bryst:
Ad Brinken op han atter iler,
Slaaer ud med hviden Haand og smiler.

Det andet Løb i Dag jeg ta'er,
   ,,Min Konning, være skal for Dig!
,,En Revne Klippen slaget har
   ,,Bred, dyb og brat og gyselig;
,,Vel gaber Dødens Afgrund vide,
,,Dog over Dybet vil jeg glide.''

Og over som en Storm han gaaer,
   Og Hoben løfter Glædes Røst,
Og Raabet højt mod Klippen slaaer,
   Og nærer Flammen i hans Bryst,
Han op ad Bjerget atter iler,
Slaaer ud med hviden Haand og smiler.

,,Det tredie Løb, i Dag jeg ta'er,
   ,,O Kongedatter! er for Dig;
,,Din bange Taare rundet har,
   ,,Din Rosenkind har brændt for mig,
,,Har Du mig Suk og Taarer givet,
,,Da vil jeg frejdig vove Livet.

,,Fjeldvæggen skraaner stejl og brat,
   ,,Sig dyben Elv forneden snoer;
,,Men Elvens Broe er tynd og glat,
   ,,Og som en Bølge Isen gaaer:
,,Lad Isen gynge som en Bølge,
,,Jeg gaaer, hvor ingen mig tør følge!''

Ad Klippevæggen høj og brat,
   Han som et Sneeskrid bruser ned,
Og ud paa Isen tynd og glat
   Han skyder sig fra Elvens Bred;
Men Isen bølger, brager, brister:
For sidste Gang han Døden frister.

Og nu er Modets Flammme slukt,
   Den mygge Krop er kold og stiv,
Den grumme Elv sig haver lukt
   Og qvalt det fejre Ungdoms Liv
Strømmen et Liig til Havs mon bære,
Den Yngling saae man aldrig mere.
</body>
</poem>

<poem id="blicher2003091512">
<head>
   <title>Klaveerspillerinden</title>
   <toctitle>Klaveerspillerinden</toctitle>
   <indextitle>Klaveerspillerinden</indextitle>
   <firstline>Ere da disse henrykkende Toner fra Jorden?</firstline>
   <notes>
      <note>Catharine Wernicke (<year>1789</year>-<year>1862</year>), dansk pianist. Blicher skrev dette digt, da han i <year>1812</year> havde hørt hende spille ved en koncert i Århus.</note>
   </notes>
</head>
<body>
Ere da disse henrykkende Toner fra Jorden?
Eller har Englene lært Dig Himlens Musik?
Er der en lønlig Kraft i de liflige Strenge,
Der vældig henrivende rører og smelter min Sjæl?
Styrer en Cherub maaskee de almægtige Fingre?
Fortrylles Øret af Aanders usynlige Chor?
Som Vindene pludselig stige og brusende rejse
De krusede Bølger paa Havets blinkende Bryst,
Saa kommer din Strengelegs søde Magt til mit Øre,
Og vækker slumrende Længsler i bankende Barm.
Som Kilder falde mildtrislende ned mellem Klipper,
Saa røres mit Øre af Strengenes klagende Lyd:
Da bryde Taarerne frem og sorgfulde Sukke,
Tungsindige Anelser fylde min drømmende Sjæl.
Som Foraarsvinden gaaer frem over bølgende Enge,
Saa flaggre de sneehvide Hænder ad Strengene hen:
Da vaagne de sødeste Længsler, henfarne Glæder
Mødes med Sorgerne i mit tungsindige Bryst;
Fremtiden smiler i Morgenglands, tilkommende Dage
Stige og fylde mit Hjerte med bævende Lyst.
Som Tordenens mørke Skyer bristende buldre,
Saa rulle de dybe Toners alvældige Røst:
Da blusser Modet i Ungdoms svulmende Hjerte,
Og Sjælen opvaagnende føler sin voxende Kraft.
Ak hvorfor er, Tryllerinde, saa flygtig din Stemme?
Hvi kan jeg ej fængsle den hurtig henilende Klang?
Du tier, og voldsomt opvækket jeg synker til Jorden,
Som Foraarsdagen forsvinder min tryllende Drøm.
Ak hvorfor er da saa stakket din Lyst? Dine Toner
Røre og smelte, men tie saa fage igjen;
Snart kommer Aldren og stivner de flyvende Fingre,
Den lyttende Mængde forlader dig stille og kold.
Digteren haver udødelig Roes, og Malerens Farver
Leve og trylle, naar Mesteren længe er død;
Kun Du, o Pige! medtager din Hæder i Graven,
Og Strengene tie, naar Du est hyllet i Mulm:
Slaae da, du smilende Cherub! de himmelske Strenge
Mens Ungdoms mægtige Lue opflammer dit Bryst!
Naar skumle Død tillukker dit tindrende Øje,
Du Skjaldens Søster! vil Sangen bevare dit Navn.
Lad Aarene komme! han tager dig med paa sin Vinge,
Cathrina Wernicke! bort til Udødelighed.
</body>
</poem>

<poem id="blicher2003091513">
<head>
   <title>Bjørnkjærs Ruiner</title>
   <toctitle>Bjørnkjærs Ruiner</toctitle>
   <indextitle>Bjørnkjærs Ruiner</indextitle>
   <firstline>Bjørnkjær Slot ligger ned i Gruus</firstline>
   <notes>
      <note>* Ved Gersdorpslund i Jylland.</note>
   </notes>
</head>
<body>
Bjørnkjær Slot ligger ned i Gruus
   Under Tidsel og Nælder;
I Salen haver Uglen sit Huus,
   Og Ræven boer udi dyben Kjælder.
Egen skjuler det med sin Skygge;
Der monne Himmelens Fugle bygge.

Vinden hyler i Gravenes Siv
   De Nætter saa lange,
Hvor fordum førtes det lystige Liv,
   Og Bægret gik rundt under jublende Sange:
De komme og svinde de kjedsomme Dage;
Her bringer de aldrig Glæden tilbage.

Jægeren trænger sig stundom did
   Gjennem raslende Grene;
Han sukker og spørger den fremfarne Tid:
   Hvo har vel rejst dise mossede Stene?
Men Tidens Strømme saa hastelig rinde,
I Mørke hyller sig Oldtidens Minde.

Bjørn har bygt den Borg saa fast
   Med Taarne og Buer;
De Aar ere borte, da Buerne brast,
   Og Taarnene sank mellem knittende Luer.
Lad Tidens fortærende Strømme henrinde -
I Sangen lever dog Oldtidens Minde.

Bjørn bygger op det Slot af nye
   Med Volde og Grave;
Han rejser Taarnene højt i Skye,
   Den Søemand seer dem fra fjerne Have:
De synes at stande som evige Fjelde,
Og trodse Tidens fortærende Vælde.

Saa prunker Træet i Sommerdragt
   Mellem grønnende Grene;
Dog kommer Stormen med grusom Magt,
   Og Træet stander skaldet og ene:
Naar Solen ganger rødest til Hvile,
Da vente vi Tordenens gloende Pile.

Baunen tænder om Midienat
   Sin flagrende Lue,
Kæmper gribe til Sværdene brat,
   Om Skuldrene hænge Kogger og Bue:
Skibet glider paa brusende Vande,
Det bærer Bjørn til fremmede Lande.

I Bretland stander saa mangt et Slag,
   Blodstrømmen har rundet;
Der skinner paa Himlen saa mangen Dag,
   Men ingen har Bjørn udi Danmark fundet:
I Fiendevrimmel, i Kampens Trængsel
Til Hustrue og Børn staaer hans Forlængsel.

Baunen tænder ved Midnatstid
   Sin skjælvende Lue. -
Kommer I Bjørns Venner herhid,
   At værge Borgen med Sværd og med Bue?
   Skibet skjærer de skummende Vande,
De vendiske Røvere lægge til Lande.

De unge Mænd ere borte i Krig
   Udi fremmede Lande;
Graahærdede Gubbe maae væbne sig,
   Og mod de grusomme Røvere stande.
I gamle Hjerter vel Modet brænder,
Men Alderen lammer de rystende Hænder.

Oldingen segner for Ynglingens Skud,
   Blodstrømmen rinder;
Borgen tændes, Luen slaaer ud,
   Røgen om vaklende Taarne sig vinder.
De stolte Fjender af Sejeren braske;
Thi Bjørnkjær ligger i Gruus og Aske.

Skibet skyder sig flux til Havn
   Fra fremmede Lande;
Bjørn staaer fremmerst i nejende Stavn,
   Og rækker sig ud over tumlende Vande.
Hans Øje søger de elskede Steder,
Om styrtede Taarne forgjæves det leder.

Hans Længsel iler foran ham hen,
   Og Sukkene stige:
,,Hustrue! nu kommer dit Hjertes Ven
   ,,Med Roes og Bytte fra blodige Krige!
,,Stands nu din Klage, du elskte Qvinde!
,,Ej meer skal Taare paa Kinden rinde.

Han standser blegnende kold og stiv
   Ved rygende Dynge,
Ham møder ingen omfavnende Viv,
   Og ingen jublende Børneklynge.
Nedbøjet, stirrende, stum og ene
Han stander mellem de dampende Stene.

Saa hænger et Træ over øde Bred,
   Krum udaf Ælde;
Det ruller en Nat udi Afgrunden ned,
   Løsrevet ved Stormens fordærvende Vælde;
Somre gaae hen, og Vintere svinde,
Men ingen det Træ i Dalen kan finde.

Nu ligger Bjørnkjær Slot i Gruus
   Under Tidsel og Nælde;
De hvælvede Sale er Uglens Huus,
   Og Ræven boer udi mørken Kjælder.
Saa lad da Tidens Strømme henrinde:
I Sangen lever dog Oldtidens Minde.
</body>
</poem>

<poem id="blicher2003091514">
<head>
   <title>Najaden</title>
   <toctitle>Najaden</toctitle>
   <indextitle>Najaden</indextitle>
   <firstline>Løft dit Hoved, Dovrefjeld!</firstline>
</head>
<body>
Løft dit Hoved, Dovrefjeld!
See mod Søen ud!
Paa din mørke Bølge
Sejler med sit Heltefølge
Havets yngste Brud.

Skjoldmøe er hun faur og prud,
Af din Æt, o Dan!
Hun med stærke Vinger
Sig om dine Kyster svinger,
Norges trygge Land!

Natten gaaer fra Østen frem,
Mørket synker ned;
Ingen Stjerner tindre,
Skyer Maanens Straaler hindre.
Taus er Nordhavs Bred.

Vilde Havmand skyder sig
Gjennem Havets Bryst;
Kom fra Dovres Tinde,
Kom med Fart I Nordenvinde!
Jag ham fra vor Kyst!

Havmand kommer listende
Blandt troløse Skjær:
Nu er Strid i Vente
Der er Hæder stor at hente
Skjoldmøe! drag dit Sværd.

Det er lyst paa Nattens Hav,
Bølgen skinner rød:
Under Lyn og Torden
Brænder Himlen, ryster Jorden, -
Det er Kæmpers Død.

Kuglen kom, din ranke Mast
Er paa Bølgen lagt:
Jernets Vælde knuser,
Giennem Rifter Vandet bruser
Med sin stærke Magt.

Ilden flagrer højt i Skye:
Fra det hede Baal
Møens Brudgom springer,
Og mod højen Havmand svinger
Dødens tunge Staal!

Stræb, du djærve danske Helt!
Nu er Hævnens Stund:
Giennemboer hans Sider,
At han sønderknuset glider
Ned til dybe Bund.

Ak! hvi kom du nu, o Vind?
Du est Fiendens Trøst!
Sejren den var vundet,
Over tusind Liig var fundet
Vejen til hans Bryst.

Dog, o Møe! du saae hans Flugt
I din Æres Stund,
Før med danske Helte
Du i blodig Favn maae vælte
Dig til Havets Bund.

Saa hav Tak, du Heltehær!
Herlig var din Død:
Bølgen er din Bolig,
Men du sover sødt og rolig
I Najadens Skjød.

Græd ej Qvinde for din Søn!
Ej for Husbond kjer!
Slig en Død med Ære
Under Kamp og Sejr maae være
Meer end Livet værd.
</body>
</poem>

<poem id="blicher2003091515">
<head>
   <title>Skibbrudet</title>
   <toctitle>Skibbrudet</toctitle>
   <indextitle>Skibbrudet</indextitle>
   <firstline>Solen gaaer mørkrød ned i Sydvest</firstline>
   <notes>
      <note>* Paa Jyllands Vestkyst i December 1811.</note>
   </notes>
</head>
<body>
Solen gaaer mørkrød ned i Sydvest,
   Aftenhimmelen blusser,
Søen brummer paa Jyllands Kyster,
Bølgerne tumle sig, Klinten ryster,
   Nordvesten kommer
Hylende over det oprørte Hav.

Nordhavet vælter Bølger frem,
   Krummende, høje, hvide:
Blæsten kommer fra Heklas Huler,
Stærkere stedse og stærkere Kuler;
   Skyerne flyve
Med flammende Kanter ad Himmelen hen.

Maanen sig skynder i Skyen ind,
   Stjernevrimmelen slukkes;
Mørket samler sig, Stormene stige,
Hav og Himmel blandes tillige,
   Jorden skjælver,
Den føler Himmelens sejrende Magt.

To Skibe gaae mellem Hav og Skye
   Dristigt i Mulm og Mørke;
Hen under Stormen med spændte Vinger,
De over Bølgernes Rygge springer,
   Trygt og modigt
De gynge hen paa det grumme Hav.

Men Vinternatten er mørk og lang,
   Stormen stiger og stiger;
I Mulmet fare de Søemænd vilde,
Ingen Stjerne vil Skyen skille,
   Maanen kvæller,
Vinternatten er mørk og lang.

Blæsten puster dem ind mod Land,
   De Søemænd tumle paa Dække;
Sejlene flagre, Masterne Knage,
Skibenes Gispende Sider brage,
   Brændingen brøler,
Vidt gaber Afgrunden efter sit Rov.

Blodet isner i kjekke Barm,
   Døden er nær og sikker,
Planke paa Planke fra Snekkerne svømmer,
Indad Gabene Havet strømmer, -
   Skarerne flygte
Hylende op paa det troløse Dæk.

Haabet forlader de Kjekkes Bryst,
   Frelse er ikke i Vente.
Højere, vildere Stormen bruser,
Bølgen krummer sig, falder og knuser,
   Kjølen revner,
Havet tumler det vippende Vrag.

Ran hun fisker saa frejdig i Nat,
   Garnet bugner og brister;
Gladelig hører hun Dødens Sukke,
Tusindes Øjne skal hun tillukke.
   Ymis Møer
Kryste de Liig udi kølige Favn.

Hjemme skal græde saa mangen en Brud,
   Fader og trøstløse Moder:
Døden har gjemt i sit evige Fængsel
Dem som I vente med martrede Længsel, -
   Forgjæves stirre
De sorgfulde Øjne paa Nordhavet ud.

Albion! din skjærmende Engel, see! <note>* ,,din skjærmende Engel,'': ,,St. George'', et af de engelske Linieskibes Navn.</note>
   Synker, dit Bolværk brister! <note>* ,,dit Bolværk brister!'': ,,Deference,'' et af de engelske Linieskibes Navn.</note>
Hverken i Havet eller paa Jorden
Finder du Skjul mod Himmelens Torden,
   De Stolte segne,
Naar Alverdens Herre opløfter sin Haand.

Dagen glimter, Solen staaer op,
   Skinner paa væltende Vover.
Hvor ere Albions knejsende Snekker?
Fraadende Stormhav dem evigt bedækker;
   Bølgerne rulle
Hen over Tusindes skumklædte Grav.

Hvorfor da trodser du, Menneskesøn?
   Stakket og svag er din Styrke:
Vinden vifter og Egene segne,
Borgene falde, Kongerne blegne,
   Kloderne briste,
Naar Himlenes Herre bevæger sin Haand.
</body>
</poem>

<section>
<head>
   <toctitle>Hjemvee</toctitle>
   <indextitle>Hjemvee</indextitle>
</head>
<content>

<poem id="blicher2003091516">
<head>
   <title>Schveitzeren i Paris</title>
   <toctitle>Schveitzeren i Paris</toctitle>
   <indextitle>Schveitzeren i Paris</indextitle>
   <firstline>Er det Skyer</firstline>
</head>
<body>
Er det Skyer
Som knejse i Syden hist?
Eller er det
Mit Fødelands Bjerge?
Seer jeg ej Schrekhorn
Hisset og Gotthard?
Snehvide Jomfrue
Og mørken Aarhorn?
Og Furka hisset
Og Gletschernes evige Iishav?
Ak! de skjule
Min dybe Dal,
Hvor Elven vælter sig
Ned mellem Granerne,
Hvor Klippen krummer sig
Ud over Bjergsøens
Blinkende Barm.
Der er det Morgen nu;
Hyrderne skynde sig
Med Hjorden op
Gjennem Fjeldenes Kløfter.
Festligen smykket
Med Alpernes Rosenkrands
Ryster nu Koen
Sin klingende Klokke.
Hist jodler Hyrden
Og her Hyrdinden
Jodler - og alle
Bjergene svare dem.
See! hvor de danse
Paa gyngende Grønsvær -
Dalenes Piger
Lette som Gemser!
Kuhreihn! sødeste Lyd!
Jeg hører, jeg hører dig!
Ak du fortæller mig
Bjergenes Glæder -
Søde Erindringer.
O du min Ungdom!
O! Du mit Fødeland! -
   Hvor er du, Schrekhorn?
Og du, finster Aarhorn?
Vinden adsplitter jer,
Solstraalen smelter jer.
Du stærke Fjeldørn,
Bjergenes Konge!
Tag mig, o tag mig
Med paa din Vinge.
   Lykkelig est Du,
Luftens Indvaaner!
Snart er du der
Mellem Schweitzes Bjerge,
I Schweitzes Dale
O Schweitz! mit Fødeland!
</body>
</poem>

<poem id="blicher2003091517">
<head>
   <title>Provençalen i Engelland</title>
   <toctitle>Provençalen i Engelland</toctitle>
   <indextitle>Provençalen i Engelland</indextitle>
   <firstline>Spred dig, o spred dig</firstline>
</head>
<body>
Spred dig, o spred dig,
Du kvælende Taage!
Du trykker mit Bryst!
Bort! lad mig skue,
Provençes klare Sol!
Altid smiler den
Skyfrie straalende,
Mildelig varmende,
Fra det uplettede Blaae.
Ak var jeg nu kun der,
Hvor Rhonen glider
Villig tøvende
Hen mellem Bakkerne,
Skovklædte Bakker
Evig unge,
Og evig blomstrende.
Ak! min Orangelund,
Dunkel og duftende,
Liflig vellugtende!
Der gaaer vel Dandsen nu
Paa spraglet Blomstergulv,
Til skingrende Strengeleeg,
Til jublende Sang.
Munter som Kiddet
Hopper Hyrdinden der
Ved Hyrdens Haand:
Bølgende Barmen gaaer,
Kjælent sukkende
Helder hun Hovedet,
Skalkagtig smilende
Nikker ham venlig til.
See, hvor de Haand i Haand
Syngende svinge sig!
Skilles og samle sig!
Hør, hvor de juble:
Viva la joya!
O mit Provençe!
O, du mit Fødeland!
</body>
</poem>

<poem id="blicher2003091518">
<head>
   <title>Araberen i Schveitz</title>
   <toctitle>Araberen i Schveitz</toctitle>
   <indextitle>Araberen i Schveitz</indextitle>
   <firstline>Døvende Torden!</firstline>
</head>
<body>
Døvende Torden!
Buldrende Strømme!
Islagte Bjerge!
Fængslende Mure!
Ak, gid jeg kunde
Vældigen sprænge jer!
Hurtigen svinge mig
Didhen hvor Ørkenen
Grænseløs strækker sig!
Hvor jeg paa Hengstens Ryg
Skummer den gule Sand:
   Saavidt mit Øje seer,
Strækker mit Rige sig;
Pantheren rammer min Piil,
Løven stinger mit Spyd;
Skjælvende Udlænding
Krummer sig under mit Sværd.
Funklende Stjerneloft
Hvælver sig over mig;
Sange og Eventyr
Korte min Sommernat.
Ej Flodens vilde Brøl,
Ej Stormens hule Stød,
Ej Tordnens døvende Brag
Forstyrrer mit rolige Blund,
O, Du min gule Ørk!
O, Du mit Fødeland!
</body>
</poem>

<poem id="blicher2003091519">
<head>
   <title>Huroneren i Arabien</title>
   <toctitle>Huroneren i Arabien</toctitle>
   <indextitle>Huroneren i Arabien</indextitle>
   <firstline>Lumre Sandørken</firstline>
</head>
<body>
Lumre Sandørken,
Dødningeblege!
Ak hvo vil frie mig
Ud af dit rædsomme,
Glødende Askehav!
   Solens grusomme Stik
Brænder min Isse.
Sandhavets hede Glød
Brænder min trætte Fod
   Du store, mørke Skov
Ved Hurons Bredder.
Tag mig i kølende Favn!
Bjergenes klare Elv,
Ak, at jeg kunde nu
Høre din Brusen,
Du store Flod!
Skjule og svale mig
I dine Skygger
Du grændsløse Skov!
Dukke og vugge mig
I dine Bølger,
Du klare Søe!
O, var jeg der nu,
Hvor Bæveren bygger,
Hvor Skovduen Kurrer,
Hvor Fossen tordner,
Hvor Svanen sejler -
O du mit skovklædte,
Herlige Fødeland!
</body>
</poem>

<poem id="blicher2003091520">
<head>
   <title>Hollænderen i Norge</title>
   <toctitle>Hollænderen i Norge</toctitle>
   <indextitle>Hollænderen i Norge</indextitle>
   <firstline>Bort, bort fra disse</firstline>
</head>
<body>
Bort, bort fra disse
Grufulde Bjerge!
Bundløse Afgrunde,
Brusende Vandfalde,
Summende Granskove!
Did ned, hvor Havet
Suser om Digerne!
Schuyterne glide
Hen igiennem Engene;
Engene vrimle af
Brølende Hjorde:
Haugerne bugne med
Frodige Urter,
Spraglede Blomsterflor -
O du mit frugtbare,
Signede Fødeland!
</body>
</poem>

<poem id="blicher2003091521">
<head>
   <title>Nordmanden i Holland</title>
   <toctitle>Nordmanden i Holland</toctitle>
   <indextitle>Nordmanden i Holland</indextitle>
   <firstline>Løft dig af Sumperne</firstline>
</head>
<body>
Løft dig af Sumperne,
Højt over Taagerne,
Flyv, o min Tanke,
Did op, hvor Fjeldryggen
Mødes med Skyerne!
Op, hvor mit lette Bryst
Drikker Bjergluften
Reen og oplivende!
   Der er det Vinter nu:
Mørkeblaae hvælver sig
Himmelen over dig,
Snetakte Klippeland!
See, Ørnen svinger sig
Over min Granneskov!
Tiuren dukker sig
Under den grønne Green:
See hvor den raske Gut
Rap paa sin Skie
Piler ad Sneen hen! -
   See hist, hvor Mandbjørnen
Farer af Hien ud!
Hør Riflen knalder!
Død ligger Bamsen der. -
   See hist, hvor Graabejn
Lusker paa Fjeldsøen:
Ræd efter Skytten
Seer sig tilbage tidt.
Hør hisset Lurens Klang!
Hør hisset Strengeleeg!
Bjergfolkets lystige Dans!
Hallingens luftige Spring!
Hvor Gutten tumler sig!
Hvor Gjenten svinger sig! -
O! lad mig skynde mig,
Skynde mig op til dig,
O Du mit elskede
Herlige Klippeland!
</body>
</poem>

<poem id="blicher2003091522">
<head>
   <title>Kjær est du Fødeland, sødt er dit Navn</title>
   <toctitle>Kjær est du Fødeland, sødt er dit Navn</toctitle>
   <indextitle>Kjær est du Fødeland, sødt er dit Navn</indextitle>
   <firstline>Kjær est du Fødeland, sødt er dit Navn</firstline>
</head>
<body>
Kjær est du Fødeland, sødt er dit Navn,
Til dig staaer dine Børns Forlængsel.
Med lønlig Magt vi drager til dit Favn;
Hvert andet Land mod dig er kun et Fængsel!
Kun der er Vaaren i sin fulde Pragt,
Kun der i al sin Ynde Somren smiler,
Og skjøn er selve Vintrens hvide Dragt,
Naar den paa vore Barndoms-Egne hviler.
Ja, skjønt er Fjeldet med sin Top af Iis,
Skjøn er den Dal som Fossens Bølge væder,
Den gule Ørken er et Paradiis,
Naar den har skuet Barnets første Glæder.
   Min Fødestavn er Lyngens brune Land,
Min Barndoms Sol har smilt paa mørken Hede,
Min spæde Fod har traadt den gule Sand,
Blandt sorte Høje boer min Ungdoms Glæde.
Skjøn er for mig den blomsterløse Vang;
Min brune Hede er en Edens Have -
Der hvile ogsaa mine Been engang,
Blandt mine Fædres lyngbegroede Grave!
</body>
</poem>

</content>
</section> <!-- Hjemvee -->

<poem id="blicher2003091523">
<head>
   <title>Til Glæden</title>
   <toctitle>Til Glæden</toctitle>
   <indextitle>Til Glæden</indextitle>
   <firstline>Hulde Engel! Du min Barndoms Ven!</firstline>
</head>
<body>
Hulde Engel! Du min Barndoms Ven!
Troe Ledsager i de svundne Dage!
Siig mig da, hvor est du flygtet hen?
Siig mig, naar - naar kommer Du tilbage?

Skjøndt ukjendt - du eengang fulgte mig,
Da min Sjæl var fri for Sorg og Smerte;
Nu - jeg kjender, nu jeg sjunger Dig, -
Ak! hvi flygter Du nu fra mit Hjerte?

Ukaldt varst du dengang altid nær,
Leged med mig vaagen og i Drømme!
Nu, jeg kalder Dig, o Ven saa kjer! -
Ubønhørt jeg maae i Taarer svømme.

Boer Du i det Huus, hvor første Gang
Du har mine Læber lært at smile?
Boer Du paa den løvbekrandste Vang,
Hvor Du saae min Morgenstund henile?

Blev Du i den Lund, som jeg forlod,
Da mig Skjæbnen ud i Stormen kasted?
Hos den Kilde, som fra Bakkens Fod
Mellem Blomsterne forbi mig hasted?

Boer du højt blandt hine Stjerners Hær,
Som jeg saae paa Himmelbuen tindre?
Har ej Himlen da det samme Skjær?
Er dens høje Stjernehvælving mindre?

Er ej nu, som fordum, Lunden grøn?
Kilden klar udi sin Blomsterramme?
Er min Ungdoms Dal ej længer skjøn?
Eller - er jeg selv ej meer den samme?

Milde Engel! kom endnu engang!
Fyld min Barm med hine Længsler søde!
Tryl mit Hjerte med din Seraphsang!
Qvæg mit Blik med Haabets Morgenrøde!

See! jeg søger dig - o kom igjen!
Hør! jeg kalder, kom igjen tilbage!
Før mig til mit gamle Eden hen -
Eller til det ny du snart mig drage!
</body>
</poem>

<poem id="blicher2003091524">
<head>
   <title>Til Sorgen</title>
   <toctitle>Til Sorgen</toctitle>
   <indextitle>Til Sorgen</indextitle>
   <firstline>Du som taus med sænket Hoved staaer</firstline>
</head>
<body>
Du som taus med sænket Hoved staaer,
Liig en Lillie knækket paa sin Stængel,
Tornekrandsen om det sorte Haar, -
Glædens stille blege Søsterengel!

Kommer ogsaa du fra Himlen ud?
Kommer du som Regn og Storm og Torden?
Kommer ogsaa du fra Glædens Gud;
Som en Skye for Solen over Jorden?

Har du i din Smerte ingen Trøst?
Har du ingen Lindring i din Taare?
Vækker du kun Sukke i mit Bryst?
Rører du kun Hjertet for at saare?

Jo, du styrker, skjøndt du bøjer mig;
Ei forgjæves skal min Taaren rinde.
Jo! jeg elsker, skjøndt jeg frygter dig,
Du min Sjæls tungsindige Veninde!

Jo! jeg elsker dig, min blege Brud!
Elsker dig, som Nattens Skygger dunkle;
Af din Sky gaae Glædens Straaler ud,
Haabets Stjerner i din Skygge funkle.

Kom da Himlens Datter, naar du vil!
Ej skal Hjertet briste, skjøndt det bæver!
Mod det Lys, min Længsel stunder til,
Du mit Øje fra dit Mørke hæver!
</body>
</poem>

<poem id="blicher2003091525">
<head>
   <title>Til Valmuen</title>
   <toctitle>Til Valmuen</toctitle>
   <indextitle>Til Valmuen</indextitle>
   <firstline>For dig, hvis Saft fra tusind Penne flyder</firstline>
</head>
<body>
For dig, hvis Saft fra tusind Penne flyder,
Hvis Duft besjæler mangen Rimesmed,
Miskjendte Blomst! for dig min Harpe lyder -
Dig fremfor alle i det hele Bed!

Saa mangen Søsterblomst Poeten hylder,
Og har med dem bestandigt Maskepie;
Men dig, hvem han langt meer end andre skylder,
Dig gaaer han utaknemlig, taus forbi.

Slet aldrig kan han tale om den Sødme,
Han finder i et Smiil paa Pigens Kind,
Ej heller om de Læbers Purpurrødme,
Før strax vi faae et heelt Bed Roser ind.

Er Barmen hvid - som meget let kan være -
Saa maae der absolut en Lillie til;
Er Øjet blaat, jeg sværger ved min Ære,
Vi Noget om Violer høre vil.

Men naar han virker animalsk-magnetisk,
Og luller os i Søvn - selv somnambul -
Da var det ej saa ganske upoetisk,
Om til din Priis engang han gav et Hyl.

Sandtnok; din Kraft han nyder ej alene,
- Endskjøndt maaskee han Broderparten faaer; -
Thi gjennem alle Videnskabers Grene
Den ubetvingelig narkotisk gaaer.

Er det ej dig, som tidt i høje Skolen
Beviser din søvnbringende Natur?
Er det ej dig, som tidt fra Prækestolen
Indbyder til en stille Middagsluur?

Mon du ej tidt - om Dagen som om Natten -
Med Politik vort Øje lukker i?
Og mon ej ofte under Doctorhatten
Du yttrer ret en smitsom Lethargie?

Naar Philosophen systematisk vrøvler,
Ad Vægge op, ad Stolper ned igjen,
Din Aande ham igjennnem Næsen snøvler,
Du flyder som Laudanum fra hans Pen.

Naar en Pedantus kommer hjem fra Rejser,
Og pittoreske Skildringer vi faaer:
Du en Bouquet ham udi Brystet knejser,
Langtfra man lugter ham, ihvor han gaaer.

Dog dig Poeten du især forpligter;
Slet intet Fag, hvor han jo bruger dig:
Selv naar han stiger, du ham sjeldnest svigter;
Desaarsag du en Ode faaer af mig.

Om han i Hymner, Elegier gaber
- Og faaer os Andre til at gabe med -
Om han sig i Naturbetragtning taber,
Og der bereder os et Sovested;

Om han i Søvne paa Cothurnen vrikker;
Om ham paa Sokker sjokkende vi see;
Hvad enten lidt han i Romanen nikker,
Hvad eller snorker i en Epopee;

Det er dog alt tilsammen dine Gaver,
Hvormed han giør sig baade tyk og lang;
Og derfor her - du nyttige Papaver!
Paa Laugets Vegne offres dig en Sang.

Hvis det ej altfor vidt mig vilde føre,
Jeg priste og din medicinske Kraft:
Dog een Beskaffenhed jeg maae berøre,
Der sætter dig i Rang med Druesaft;

Ja, naar du concentrerer ret din Styrke,
For Vinen selv du blier et Surrogat;
Og den, som ej tør Fader Evan Dyrke,
Faaer sig en Pidsk udi et Opiat.

Men, lille Underblomst, nu kommer Humlen! -
Vi gjør ej Oder - som du veed - omsonst;
Man fra Mæcenen vender sig med Brumlen,
Hvis man ej lønnes for sin Virakdunst. -

Thi, er det da min ydmyge Begjering;
Du dig blot fjerner fra mit Skriveri!
Jeg veed, du har af Andre stor Besværing -
Hjælp dem! og lad min Ringhed være fri!
</body>
</poem>

<poem id="blicher2003091526">
<head>
   <title>Skjaldens Embede</title>
   <toctitle>Skjaldens Embede</toctitle>
   <indextitle>Skjaldens Embede</indextitle>
   <firstline>Du, som kun agter nyttig Daad i Livet</firstline>
</head>
<body>
Du, som kun agter nyttig Daad i Livet,
Viid! til Unytte er ej Glæden givet;
Du holder dog i Buur de Nattergale,
Som kun med Sang sin Føde Dig betale;
Blandt dine Æbler, dine Urtebede
Du vil dog Rosen og Violen frede;
Og stærken Eeg, hvoraf dit Huus du bygger,
Jo taaler spæde Blomst i sine Skygger.
Opfylder du end her med stadig Flid
Din Borgerpligt - foragt ej Skjaldens Id!
Miskjend dog ej din Lærer og din Ven!
Han giver dig sit Alt; vilt du igjen
Ej laane stundom Øre til hans Sang? -
O! den forsinker ej din faste Gang;
Han gaaer fra din en vidt forskjellig Vej;
Dog troe mig, uden Maal - det er den ej.
Vil Rovdyr du til Mennesker omskabe,
Skal tøjleløse Flok sin Vildhed tabe,
Forvandles til et Folk; skal ud af Skove
Og Huler de fremlokkes, og ved Love
Forenes, tæmmes; og naar de skal lære
For Pligtens Bud Ærbødighed at bære;
Naar Kjerlighed skal samle Mand og Kvinde,
Og helligt Baand de vilde Lyster binde:
Da er det Skjalden, som med vældig Røst
Skal røre Hjertet i det haarde Bryst;
Som en Amphion bygge Huus og By,
Som en Prometheus fra højen Sky
Nedhente Dyds og Andagts skjønne Gnist,
Og ved sin Strengeleeg som Orpheus hist,
Forvandle Løvers Myrdelyst til Mod
Og stille Stormen i det hede Blod.

Naar Ynglingen skal modigt sønderrive
Vellystens Baand, og for sit Land hengive
Det varme Ungdoms Blod, naar Friheds Helte
Skal mod Tyranner drage Sværd fra Belte;
Naar liden Hob skal Overmagten møde,
Og ubetvungen for sin Arne bløde.
Naar Sejerherren skal sig selv bekæmpe,
Og Stolthedsluen i sit Hjerte dæmpe:
Da er det Skjalden med sin Harpes Slag,
Som maner Modet frem paa Stridens Dag;
I Døden danser Hæren ved hans Sang,
Og Frygten flyer fra blodbestænkte Vang;
For Fædrelandet Mand og Yngling slaaer,
Bag Sværdet tryg den frelste Arne staaer;
Ej for Guldkronen blottes skarpe Staal;
Kun Borgerkrandsen er det høje Maal.

Naar en Apelles sig i Aanden hæver,
En Billedverden for hans Øje svæver;
Naar raadvild han det hvide Liin udspænder,
Veed ikke selv, hvor Tankens Strøm sig ender;
Naar en Praxiteles om Mejslen fatter,
Forkaster, vælger, og forkaster atter,
Vil af de døde Stene Guder skabe;
Men maae sig i et Hav af Tanker tabe:
Da laaner Skjalden dem sit Ideal;
Han aabner dem Begejstrings Himmelsal;
Han giver Ønsket Retning, Tanken Flugt;
Han Æmnet viser klart, og ordner smukt;
Hvad de har anet i det tause Bryst,
Det tolker han med høj og liflig Røst.
Af Skjaldens Skole Kunstneren udgaaer,
Og ved hans Haand Udødelighed naaer.

Naar Himlen mørknes trindt, og Jorden truer;
Naar Skyer briste, og de røde Luer
Nedhvirvle sig; og naar med Brag og Bulder
Hen over Bjerg og Dale Tordnen ruller;
Naar Havet brøler og naar Luften suser
Orkanen hviner, Himmelpumpen bruser;
Naar under Jorden Mørkets stærke Jetter
Nedtrække Bjergene, og Dale letter;
Da svulmer kjækt og vældigt Skjaldens Barm,
Sin Røst han blander med Naturens Larm;
Paa Stormens Vinger hæver sig hans Aand,
I Lynets Flammer seer hans Almagts Haand;
I Bølgens Fraaden og i Fjeldets Damp,
I de løsladte Elementers Kamp
Han seer Alverdens Herres Kæmpegang,
Og følger den tilbedende med Sang.

Naar Torden, Lyn og Storm og Jordskjælv hvile,
Naar Solen leer, og lyse Himle smile,
Naar Haabets Farve smykker Mark og Skove,
Og milde Vinde kruse Søens Vove;
Naar Natten alle sine Lys antænder,
Og venligt glødende Fuldmaanen brænder;
Naar i dens Straaler Bækkens Hvirvler funkle,
Og Fugle slaae i Lundens Skygger dunkle;
Da smelter Skjaldens Sjæl i stille Lyst,
Vemodigt sødt slaaer Hjertet i hans Bryst.
Nu vandrer han i løvbekrandste Bugt -
Nu over Solsystemer gaar hans Flugt.
I Egens Krone - Rosens spæde Blad,
I Kildens Boble - Himlens Stjernerad
Han seer den evige Algodheds Gang,
Og jublende ledsager den med Sang.
</body>
</poem>

<poem id="blicher2003091527">
<head>
   <title>Digterrang</title>
   <toctitle>Digterrang</toctitle>
   <indextitle>Digterrang</indextitle>
   <firstline>Du spørger mig, hvem jeg tør kalde størst</firstline>
</head>
<body>
Du spørger mig, hvem jeg tør kalde størst
Af alle Stjernerne paa Digterhimlen?
Med andre Ord: hvem jeg vil sætte først
I Rangforordningen af hele Vrimlen?

Dernæst Du ønsker og min Dom at see,
Om hvilket Digterfag skal Prisen bære?
Om det er Drama eller Epopee,
Hvad eller det et andet Slags mon være?

Endvidere Du fordrer, at jeg maae
Paa Digterære min Eragtning give:
Hvad Slags jeg la'er paa Listen øverst staae:
Det Objective eller Subjective?

Omsider Du da ogsaa gjerne vil,
At jeg skal sige Dig til Punct og Prikke,
Hvordan en Digter egentlig bli'er til,
Om nemligen han fødes, eller ikke?

Velan! men først jeg Dig bekjender frit:
En Ven af Spørgsmaal var jeg ingensinde;
Thi Spørgelyst kan drives saare vidt,
Men Svar ej altid var saa let at finde.

I denne Sag jeg gjøre vil, min Ven!
Som jeg er vant, naar man mig overfarer
Med mange Spørgsmaal - Vanen er nu den,
At Spørgsmaal jeg med Spørgsmaal helst besvarer.

Hvo synger bedst - jeg altsaa spørger Dig -
Solsorten, Lærken eller Nattergalen?
Og hvilken Blomst er meest paa Ynde riig?
Og hvilket Træ er smukkest udi Dalen?
Endvidere Du sige mig forvist,
Naar skabtes Frugten, mon i Blomstertiden?
Maaskee den alt blev dannet i sin Qvist?
Hvad eller og maaskee den bli'er det siden?

Du seer - ifald Du vil see nøje til -
At jeg med Spørgsmaal rigtig har besvaret
De fire Poster, som Du vide vil;
Men ønsker Du lidt nærmere forklaret
Den hele lange Sværm af Lignelser,
Velan! det skal da skee; endskjøndt jeg gjerne
Frembyder Nødden, som den voxet er,
Og nødig piller Skallen af sin Kjerne.

Det er dog ret forunderligt - om der
Er ellers noget underligt paa Jorden -
At Adelskab et saadant Fortrin bær,
Og det saavel i Syden som i Norden.
(Ved Adelskab jeg mener arvet Roes,
Og arvet Dyd og Tapperhed, med mere
Af andet Saadant kostbart Arvegods,
Man kan med Guld og Sølv Testamentere.)
Og er det mere underligt endda,
At slig en Dyds og Hæders Kilde vinder
I Kraft og Reenhed, alt jo længer fra
Sit allerførste Springevæld den rinder.
Man skulde tænke: paa en Vej saa lang
Den kunde blandes og sin Reenhed miste -
Men hillemænd! jeg troer, at i min Sang
En Lignelse vil atter sig indliste.
Thi den Excurs om Adelskab og Sligt
Vedkommer da kun lidet Hovedsagen;
Ej heller er det saa forunderligt,
At man kan sige: aldrig saae jeg Magen!

Den Hovedsag, som mig paa Tungen laae,
Da jeg foer vild udi Allegorien,
Var Talemaaden, Verden rider paa:
,,Den Digter fødtes ret til Poesien!''
At sige ham man tænker ordentlig
En stor Douceur; og jeg skal aldrig nægte,
At mangen Digterjunker bryster sig
Af slig en Fødsel, fornem, høj og ægte.
Jeg sikkert vakled' ej et Øjeblik,
Naar rigtig fast jeg troede paa Organer;
Ja naar jeg blot erfared', at man fik
I Fædrearv de samme Digtervaner.
Men aldrig har jeg hørt, at Hr. Homer,
Var Søn af eller Fader til en Digter;
Nej tvertimod, jeg næsten altid seer,
en Digtersøn sin Faders Haandværk svigter.
Og hænder det, en Søn af en Poet
End stundom griber i sin Faders Strenge,
Han griber falsk - jeg holder to mod eet -
Hvad eller og han spiller ikke længe.
Hvad enten dette kommer nu deraf,
At Sønnen seer af Faderens Exempel:
Hvor sjælden Plectret er den Støttestav,
Ved hvilken skrides frem til Ærens Tempel;
Hvad eller det er saa Naturens Plan,
Den ej formange skabe vil af Skjalde,
Men bruge Seeler, før en Ossian
Den vil til mange Seclers Lyst fremkalde.

,,Nu altsaa skabes Skjalden dog?'' O ja!
Men om han skabes Skjald ved Moders Hjerte,
Samt hvad poetisk han har med derfra -
Det ingen Anthropologie mig lærte.
Men hvad Exempler - Læsning - Eensomhed,
Hvad Glæder, og hvad Lidelser kan gjøre -
Det vist hver Digter af Erfaring veed;
Thi ligesom en Glucks, en Mozarts Øre
Kan være dannet nu saa fiint det vil,
Hvis det ej lytter først til Andres Toner,
Dets Ejermand vist ej med Tryllespil
Henrykke skal de lyttende Nationer.

Apelles ej den første Maler var,
Men treen som Svend først op paa Andres Skuldre.
Heel mangen Bæk sit Vand til Sarpen bar,
Før som et Hav den kan i Fossen buldre.
Hvor mangen ubekjendt og navnløs Skjald
Har i de dunkle Dale Harpen slaget,
Før vældelig, som Klippeelvens Fald
Homers Basune over Hellas Braged.
Alt længe førend Stratfords Skjald opstod <note>* ,,Stratfords Skjald'': Shakespeare.</note>
Har mangen Chaucer skjønt og lifligt sjungen;
Og Johnson først sin Trone ydmyg veeg,
Da han paa Scenen øjned Digterkongen.

Og Siig mig da: hvad skyldte han Natur?
Hvad Konst? hvad egen Flid? hvad Andens Lære?
Og siig mig: kan en Dyrehauges Muur
En Alvej til Apollos Tempel være?
Og siig mig, Kjere! hvor Poeten var,
Da Krybeskytten slog paa Haugelaagen <note>* ,,Krybeskytten'' Shakespeare.</note> 
De usle Riim? Var det hiin Stjerne klar,
Der siden straalende brød gjennem Taagen?
Det var - men svøbt i Nattens dunkle Dragt -
I Glemsels Nat, hvor den maaskee var blevet
For stedse, hvis ej en usynlig Magt
Fra Mørket havde den til Lys udrevet.
De Kjerner, hvoraf Skoven voxer op,
Fra Fødslen vare de ej alle lige?
Men siden knejser een med mægtig Top,
Een kan sig neppe hen ad Jorden snige.
Og er det eet, om Du i Sandet saaer,
Og udi Marker dyrkede og fede?
I Haugen større Kraft din Abild naaer,
End uden Kniv og Røgt i vilden Hede.
Som Blomst ved Blomst i fælles Lighed groer;
Men een skal visne, og en anden trives;
Een voxer liden og en anden stor,
Een modnes og en anden spæd oprives.
Saa er vor Slægt. En mægtig Haand har strøed
Et frugtbart Frø i hver en Sjæl, den skabte;
Men dette ej sin Skal igjennembrød,
Og hiint sin Kraft i tørre Jordbund tabte.
Eet trædes ned paa Lastens Landevej,
Eet Qvæles brat af Kummers Tjørn og Tidsler;
Blandt tusinde fandt eet den Hauge ej,
Hvor Dyds og Viisdoms Helligkilde risler.
,,Hvi er det saa?'' - Det Spørgsmaal gaaer for vidt,
Og over Øjets snevre Grændse leder.
For det, jeg seer - endskjøndt jeg seer kun lidt -
Jeg Mesterne beundrende tilbeder!

Og nu endvidere vi skride fort
Til Drøftning af det Ob- og Subjective -
(En Deling, ej af nogen Digter gjort,
Derpaa jeg Dig mit Digterord tør give -)
Men ligerviis - ,,Hvad! Lignelser igjen?''
Ja Kjere! nu et Ord saa godt som tive:
Jeg heller strax vil slænge bort min Pen,
End Vers foruden Lignelser at skrive.
Det er en Vane, jeg nu eengang har -
Hvad enten den er medfødt eller ikke-
Og troer jeg, Du indrømmer mig, min Fa'er!
Det ej den værste er af Digterskikke.

Ret ligerviis da som blandt Blomsterne
Gaaer en Botanicus, og urørt famler
I deres fine Blade, for at see
Allene, til hvad Slægt og Art han samler:
De mange skjønne Farver seer han ej,
Støvnaale kun i Bægeret han tæller,
Forgjæves dufte Roser paa hans Vej -
Han plukker dem som Tidsler og som Nælder.
(Dog dette være sagt med et ,,Maaskee, -
Jeg alle over een Kam ej vil skjære,
Men hver Botaniker er ej Linnée,
Og kan naturligviis ej heller være).
Jeg og for Lignelsen kun sagde saa;
For Lignelsen jeg siger ydermere:
Ornithologen kan en Lærke flaae
Og Nattergalens Hals anatomere.
Ak, arme Skjald! Du est en Nattergal:
Din Anatom med Kniven brat Dig venter -
Du est et venligt Blomster i din Dal,
Men din Botaniker Dig snarlig henter.
Hvorfor? mon for at qvæges ved din Lugt?
Mon for ved dine Farver sig at fryde?
Nej! Du i hans System skal ordnes smukt,
Som Exemplar Herbariumet pryde.

I Digtning en Botanicus det var,
Som kunde Regler for en Digter give;
En Anatom den Grændse slaaet har,
Som deler os det Ob- og Subjective.
Een hørte Shakespear - Shakespear blev hans Helt:
Men Shakespear Verden uden for sig maler;
Thi bli'er for ham det Objective Velt,
Der stiger naar det Subjective daler.
- Kunstdommerpræk! Skjøn er den Digters Røst,
Der kraftig tolker fremmed Daad og Tanke;
Men den, en Verden har i eget Bryst,
Skal ogsaa Laurbær om sin Tinding sanke.

Hvad Digterfagene dernæst angaaer,
Jeg dig min Tro vil kortelig berette:
Hvert Slags - naar det er godt - min Hylding faaer,
Jeg ynder hvert især, kun ej det slette.
Jeg priser Egens Mandigstolte Kraft,
Jeg elsker bløde Lindes svale Skygger,
Jeg ynder Rhinens søde Nectarsaft,
Og den, man os bag Bejras Fjelde brygger;
Mig fryder Rosen med sin friske Duft,
Mig fryder Lillien, Nelliken, Violen;
Mig styrker Vinterdagens kolde Luft,
Mig qvæger Varmen under Sommersolen.
Jeg er lidt fri, jeg er Naturens Ven,
Jeg sætter ei dens Blomster udi Rader;
Jeg i dens Hauge vanker hid og hen,
Kun i min egen Glæde har jeg Grader.
Jeg til Rangering er ej kølig nok,
Og til Systemer ikke nok paa moden;
Men ønsker Du en Digtergradestok,
Saa gak fra mig og hen til Vejerboden!
Jeg hjerteligt ad Jean de France leer,
Og dybt bevæget jeg med Hamlet græder,
Jeg smilende paa Don Quixote seer,
Og smelter naar Temoras Digter qvæder.

For Elskeren er kun een Piges Kind
Allene rød, men alle andre gule;
For hver en fremmed Ynde er han blind,
Kun Een er skjøn, og alle Andre fule.
En snever Sjel er den Forelskte liig,
Hans svage Syn kun eet Slags Ynde fatter:
For ham er en Homer allene riig,
En Holberg vækker kun hans hele Latter.

En Kyllingmave den, som ej formaaer
Ethvert Slags kraftig Føde at fordøje!
I Blomsterhaven den forgjæves gaaer,
Som Rosen ene mægter at fornøje.
Er Rosen rød, saa er jo Lillien hvid,
Violen blaa, og Tulipanen broget;
Hver har sin Lugt og hver sin Ynde blid,
Hver har sin Dyd, skjøndt hver dog fattes Noget.

Og hvad betyder hiint Cathederraab:
,,En Epiker af alle er den største''?
Hør! hisset skriger jo en anden Hob:
,,Theaterdigteren er dog den første!''
Er der ej Ynde i Allegris Nat,
For Sanzios Pensel Dagens Skjønhed maler?
Er Ciceros Veltalenhed da mat,
Fordi Demosthenes saa kraftigt taler?
En vældig Klippestrøm er Weyses Røst,
Som Hjerterne almægtig med sig fører -
Den søde Stemme fra en Schulz's Bryst
Med ikke mindre Vælde Sjelen rører.

,,Saa er da Forskjel ej paa Digterværd?
,,Saa staae da alle lige højt i Rangen?
,,En lige Roes tilkommer een og hver?
,,Og ingen Grader gives da i Sangen?
,,En saadan Middelvej - jeg siger frit -
,,Er skjæv for mit og mange Andres Tykke.
,,Har en Virgil kun drevet det saavidt,
,,Som den, der skrev et lille Stambogsstykke?
,,Er' Kæmpetonerne fra Conas Bred
,,Som Barnesnak af smaa Marionetter?
,,Og er en hyret fad Geburtsdagssmed
,,En Skjald, som Du ved Schillers Side sætter?
,,Det er min Tro! en nøisom Digtersands,
,,Der ynder alt, hvad Mads og Las har skreven,
,,Forlad mig, Kjere! saadan Tolerants
,,Er virkelig en Smule overdreven.''
Det er den og; men min var aldrig saa,
Troe mig! jeg er i Sandhed saare kræsen -
Men nøjere jeg mig forklare maae,
Om Du skal finde Rede i mit Væsen.

Drik dybt, om Du est tørstig, drik tilbunds!
Men nip ej til Kastales Helligkilde!
Det hedder: rører Du Miødkarrets Spunds,
Da drik en Ruus! hvis ej, det gaaer Dig ilde.
Af Midnatsmørke blev det aldrig lyst,
Og Ingen vente - naar han selv ej brænder -
At vække Varme i en Andens Bryst;
Af Iis og Vand man ingen Ild optænder.
Kun den, som føler stærkt og skuer grant,
Og maler klarlig, hvad han føler, skuer,
Kun han en Vej til Digterbjerget fandt,
Kun saadan Sjel er tændt ved rene Luer.

Men Mangen tænder an sin stakkels Praas
Ved Lygtemænd, og Mangen sig indbilder,
Han stander højt oppaa Parnassets Aas,
Naar han i sumpig Mose sig forvilder.

Man er ej Digter, for man rimer net,
Cadancen passer - Tacten rigtig maaler -
Ej for man skrev en regelret Sonnet,
Ej for man til hverandet Gilde skraaler;
Ej heller for man monne hilses saa
Med ,,hil Dig Rabbi!'' i hver anden Gade,
Ej for man raaber altid selv derpaa,
Ej heller for det staaer i lærde Blade.
,,Man er just ej Genie, for man er gal'',
Har Svensken sagt. Det er med Travestering:
,,Man blier ej Digter af en Perial,
,,Og Feber er ej nok til Phantasering.''

Der gives mangen Digtersjel, min Ven!
Som aldrig skjænker ud af Suttungsaften,
Ja, som vel mere Digter er end den,
Der skjænkede fra Morgen og til Aften.

,,Paa saadan Maade finder Du kun faa,
,,Der kan fortjene Digternavn og Ære.
,,Er Pindi Top saa vanskelig at naae,
,,Hvormange skal vel Laurbærkrandsen bære?''

I Sandhed! det er ikke faa, min Ven!
Som Krandsen naae; men der er mange flere,
Der stræbe - skjøndt forgjæves - efter den,
Og deres Tal vil altid sig formere.

Thi det var altid saa: at ej saasnart
Opsteeg en Skjald ved egne stærke Kræfter,
Før hundred stimled til i skyndsom Fart,
Og flagred for at følge Skjalden efter.

,,Hvo er da Skjald af dem, som klavret har?
,,Hvo vandt da egentlig, hvad han attraa'de?
,,Mon den, der sig en egen Bane skar,
,,Og gjennem den et værdigt Maal opnaa'de?

Ja det er Knuden, Ven! men troer Du da,
Jeg Kasteskovlen nu i Haand vil tage?
Kan Avnerne Du selv ej rense fra,
Vil Kjernerne Dig heller ikke smage.

Enhver, som tvende sunde Øjne fik,
Kan gjerne see foruden just at plire,
Det Øre, som er vant til god Musik,
Det skjælner nok en Lyra fra en Lire.

,,Vel! men nu komme vi tilsidst engang
,,Til Hovedsagen, som jeg vilde vide:
,,Hvo er da størst af dem, der sig opsvang
,,Med Ørneflugt til Digtergudens Side?''

Ak Kjere! Ved Apollos Side staaer
Ej Stole eller Bænke udi Rader;
Der man ej Titel af Professor faaer,
Og ej Magister- eller Doctor-grader.

Men hver staaer højest paa sit eget Sted,
Og hver er størst i Glands af egen Hæder,
Ved Phøbi Hof er ikke op og ned,
Ej for og bag af Skjaldes Æresæder.
Der skeler Ingen til sin Sidemand;
Thi hvad Enhver besidder, er hans eget
Og ingen Andens, - Ingen vinde kan
Den Plads, hvorpaa en anden er opsteget.
Der spørger man ej om Anciennitet -
Et Sekel fra og til vil intet sige;
Der har man aldrig Statscalender seet,
De sande Skjalde er hverandres Lige.

En ganske anden Sag det er, ifald
Man uden Sammenligning vil bedømme;
Men saa bør Skjalden dømmes af en Skjald,
Thi Andre kan jeg ingen Ret indrømme.
Men slig en Dommer er en Fugl saa rar,
En Phoenix ret i Digtekunstens Rige,
Som ti Poeters Aand og Styrke har,
Som ejer Kraft og Villie tillige.
Og sandelig! en saadan kostbar Skat
I tusind Aar bli'er neppe eengang samlet;
Og der vil rinde bort heel mangen Nat,
Før nok en Gøthe recenserer Hamlet.
Kun til en saadan kunde man betroe
At føre Kasteskovlen - om han vilde -
At sige: hvad for Korn der skulde groe,
Og hvad som svangt der maatte gaae tilspilde.
Men for Qvaksalverne tag dig iagt!
Vogt Dig for de Æsthetiske Adepter!
Som lave af Horatius Extract,
Og Skjalde slaae ihjel med Popes Recepter!
- Dog holdt! det laae just ikke paa min vej;
Thi vil vi lade disse Droner fare,
Som Honning slikke vel, men samle ej,
Og ikkun paa de andre tage vare.

,,Stor - større - størst,'' derfra det var, vi kom.
Hvorfor ved ,,liden - mindre - mindst -'' ej dvæle?
Ja! giv mig blot en Schema for min Dom!
En Alen til at maale Digtersjele!
Stor er den Skjald, som Vaarens Ynde sang; <note>* ,,Stor er den Skjald, som Vaarens Ynde sang;'' Thomson.</note>
Men mod sit store Æmne er han liden;
,,Hans Navn sig dog alt gjennem Sekler svang!''
- Hvormeget er et Sekel vel af Tiden? -
Stor er Cervantes med sit Skalkesmiil,
Naar han mod Daarligheder Buen spænder;
Men stump og veeg er dog Satirens Piil,
Naar Daaren den sin Kobberpande vender.
Stor i sin høje Flugt er Fingals Søn,
I Skyen er hans Røst som Himlens Torden;
Dog er den svag mod tusind Seklers Drøn -
I Rummet svæver han kun tæt ved Jorden.
O! spørg da ej om Storhed og om Rang!
Viid; Digterbjerget er ej et Catheder;
Det er en rummelig og yndig Vang,
Hvor der er Plads igjennem Evigheder.

Naturens Ophav er uendelig,
Almagtens Værk til ingen Grændse kjender,
Og Tankens vide Mark er evig riig;
Geniets Lue ufortæret brænder.

Spørg ej om Rang! hvad Dig behager, nyd!
Kan Rang forhøje Skjaldens ædle Gave?
I vilden Ørk det faure Blomster bryd!
Og bryd det, om det staaer i dyrket Have!
Bryd det, og priis den evig rige Magt,
Der, lige stor i Stammen som i Løvet,
Sit skjønne Værk saa vide har udstrakt,
Og viis og god indblæst sin Aand i Støvet!
</body>
</poem>

<section>
<head>
   <toctitle>Livet</toctitle>
</head>
<content>

<poem id="blicher2003091528">
<head>
   <title>En Reise</title>
   <toctitle>En Reise</toctitle>
   <indextitle>En Reise</indextitle>
   <firstline>En Vej er Livet, hvis Begyndelse</firstline>
</head>
<body>
En Vej er Livet, hvis Begyndelse
Og Ende er for os i Mørke hyllet.
Det Stykke derimellem, heelt forskjelligt,
Er strøet med Blomster her, og hist med Torne.
Snart vandrer Du igjennem frugtrig Vang,
Ved klare Bække og i lune Skove -
Og snart igjen henover vildsom Ørk,
Ved striden Strøm, paa bundløs Afgrunds Bredde:
Snart gaaer det nedad let og lysteligt -
Snart møjsomt opad stejle Klippeskrænter.
Dit Rejseselskab talrigt er, men blandet;
Dog sjelden har Du varigt Følgeskab.
Thi Nogle ile forud, Andre blive
Tilbage. Andre nu igjen forsvinde
Ad Sideveje, tøve i et Herberg -
Og Mange naae det skjulte Maal, mens Du
End vandre maae forbi, og søge
Dit i det Fjerne.
   Hvor ulige er
Befordringen! her seer Du Een tilfods,
En Anden hist endog paa Krykker. Nogle
Mon løbe, Andre gaae, og Andre krybe;
Een gaaer en Sneglegang, en Anden Krebsgang.
Mangfoldige tilhest forbi Dig jage,
Og Mange kjøre som i Væddeløb,
Og overkjøre ofte da paa Vejen
Fodgængeren, - indtil de selv omsider
Udkjøres, eller væltes midt paa Banen.

Hvad til en Rejse hører - deraf haver
En stor Deel meer end nok, kan dristigt trodse
Tørst, Hunger, Hede, Kuld, ja Storm og Uvejr;
For Flere slaaer det netop til, men Nogle
Maae tigge sig igjennem, Nogle age
Som blinde Passagerer. - Ak desværre!
Det vigtigste de Fleste glemme.
   Vandrer!
Hør velmeent Raad, og tag Vejviser med!
Da skalt Du ikke fare vild; men ledes
Igjennem alle Farer tryggelig
Til Banens Maal, som den allene kjender,
Der har det fat.
   Nu! vilt Du agte dette, -
Godt Selskab paa din Vej, og sande Glæder
Blandt Sorgerne Du ej forgjæves haaber -
Jeg ,,Lykke paa din Rejse!'' Dig tilraaber.
</body>
</poem>

<poem id="blicher2003091529">
<head>
   <title>En Seilads</title>
   <toctitle>En Seilads</toctitle>
   <indextitle>En Seilads</indextitle>
   <firstline>Du farer, min Gut! paa et uroligt Hav</firstline>
</head>
<body>
Du farer, min Gut! paa et uroligt Hav:
Een Havn kun det ejer - Jeg mener din Grav.
Ustadigt er Vejr, og ustadig er Vind,
Som Menneskets Lykke som Menneskets Sind.
Nu Børen er med Dig, din Rejse er god,
Men flux den sig vender og blæser imod.
Snart stævner Du lige og let mod dit Hjem,
Og snart imod Stormen Du Krydser Dig frem. -
Nu rolig og stille - nu oprørt er Stranden;
Orkaner og Havblik afløse hinanden.
Tidt vidt af din Cours Du i Taagerne gik,
Erfarer, Du gjorde urigtigt Bestik.
Ej ene Du kæmper mod Bølge og Vær;
Trindt true Dig Klipper og blinde Skjær.
Og kaster Du Anker i usikker Grund,
Dig aabner da Dybet sin graadige Mund.
O Sømand! foragt Du dog ej mine Raad!
Modtag dem som Ballast paa vaklende Baad:
   Om Vinden end føjelig være dig vil,
Sæt dog ej for mange af Kludene til!
Men er den contrair, Du lavere og lændse;
Og, ,,Reeb udi Sejlene!'' stedse Du ændse!
   Du aarle og silde Compasset maae nytte;
Dog altid dig vel for Misviisningen hytte!
Dit Søkort, det bør Du forstaae og bedømme;
Men Himmelens Globus ej heller forsømme!
Af gamle Mærker tag nøje Kjending!
Og klar Dig fra Grunde ved hurtig Vending!
Glem ej, at Du rigtigen gisser og pejler!
Hav stedse Udkig for mødende Sejler!
Men frem dog for Alting jeg raade Dig vil:
See nøje, hvad Lods Du betroer Dig til!
Der er ikkun Een, som med Sikkerhed veed
At føre dit Skib til forønskede Rhed;
Og sætter Du ham ved dit svajende Roer,
din Afdrivt dog aldrig kan vorde ret stor;
Og sætter Du ham paa din vippende Stavn,
Han tryggelig styrer din Snekke til Havn.
</body>
</poem>

<poem id="blicher2003091530">
<head>
   <title>Et Spil</title>
   <toctitle>Et Spil</toctitle>
   <indextitle>Et Spil</indextitle>
   <firstline>Man Kalder Livet og et Lykkespil</firstline>
</head>
<body>
Man Kalder Livet og et Lykkespil -
O ja! for hvem, til Lykken bejle vil:
Enhver, som troer ved Vovespil at vinde,
Han offre til den vindige Gudinde!
Et Spil, ja vel et farligt Spil, er Livet:
Dog kun især for den, som sig har givet
I Spillet, uden samme at forstaae;
Slet Spiller vist i Enden tabe maae.
   Og den, som selv ej veed, hvorom han spiller,
Hvad Under, om ham Spillets Luner driller?
Naar Dyd og Ære sættes paa eet Kort,
Hvad Under da, om Alting spilles bort?
Og sætter Du mod Slentringen dit Guld,
Hvad nytter Dig, om Du vandt Lommen fuld?
   - Du Makker min ved Livets grønne Bord!
Læg Mærke til en gammel Spillers Ord!
   Først kjend dit Spil, og søg at kjende deres,
Med hvem af Skjæbnen dit Partie formeres!
Og dog see til, at Maadehold du husker!
Den blinde Lykke føjer tidt en Fusker.
Og vel saa tidt vi har det Under seet,
At selv den bedste Spiller bliver Beet.
Vil Du til Enden staae Dig som en Helt,
,,Casqu' ej paa ni!'' og ,,tænk paa Griffenfeldt!''
   Brug lykken, mens den leer, med roligt Sind!
Saasnart den vender sig, træk Sejlet ind!
Koldsindig stedse, uden Lidenskab -
Da taaler Vinding Du saavelsom Tab.
   For falske Spillere vogt Dig især,
Og selv spil reent og ærligt med Enhver!
   Hvis disse Raad Du tager vare paa,
Ej Bankerot Du skalt af Spillet gaae.
</body>
</poem>

<poem id="blicher2003091531">
<head>
   <title>Et Gjæstebud</title>
   <toctitle>Et Gjæstebud</toctitle>
   <indextitle>Et Gjæstebud</indextitle>
   <firstline>At ligne Livet ved et Gjæstebud</firstline>
</head>
<body>
At ligne Livet ved et Gjæstebud,
Ved første Øjekast seer lystigt ud;
Naar Alle lige Part kun nød i Festen!
Men lever ogsaa med den rige Mand
En Deel i Herlighed og Glædesstand,
Hos Lazarus ved Døren ligger Resten.<note>Cf. <xref bibel="bibellukas16,19-20"/>.</note>

Vel sandt: her staaer et skjønt opdækket Bord;
Er Skaren end af Gjæster saare stor
Dog sørger Verten mesterlig for alle.
Naar blot Enhver - hvad dog sig sømmed bedst -
Ansaae sig selv, for hvad han er, for Gjæst;
Men Vert! saaledes vil Enhver sig kalde.

Gud bedre det for Verter! Hist staaer een,
Der giver Gjæsterne de bare Been,
Naar selv han har forsluget sig i Kjødet.
En anden hist tør sig ej spise mæt -
Som om han frygted Gift i hver en Ret -
Og muldent for ham vorder stedse Brødet.

Viis Dig ved Bordet som en høflig Gjæst!
Hold Venskab og med dem, Dig sidde næst!
Est Du end moed, forstyr ej Andres Glæde!
Last ej paa Maden! træng ej heller Dig
Til højbords op; men bliv beskedenlig
Og veltilfreds paa dit anviste Sæde!

Her gives Retter nok; men deriblandt
Om Du de fleste Skueretter fandt:
Med Nøjsomhed lad Dig de andre smage!
,,Spiis for at leve!'' aldrig skalt Du da,
Naar Bordet dækkes af, og Du gaaer fra,
Som hungrig eller overmæt Dig klage.
</body>
</poem>

<poem id="blicher2003091532">
<head>
   <title>En Jagt</title>
   <toctitle>En Jagt</toctitle>
   <indextitle>En Jagt</indextitle>
   <firstline>Det femte Billed, Du skuer - giv Agt!</firstline>
</head>
<body>
Det femte Billed, Du skuer - giv Agt!
Hvert Menneskes Liv er en Idelig Jagt
For Oldingen, Drengen og Manden.
Fra Pol og til Pol vi som Jægere gaae,
De Store jage bestandig de Smaa:
Een Konge jager en anden.

Een jager par force med stor Allarm;
En Anden sig lister med Flint under Arm,
Som Krybeskytte han stjæler.
Den Tredje, som ikke tør vove sig frem,
Mon lure saa lumskelig qvær i sit Hjem:
Med Krybeskytten han hæler.

De jage paa hele Jorderigs Rund:
Den Ene er Jæger, den Anden er Hund,
Men Vildtet er Rigdom og Ære.
Een træffer godt, og en Anden slet;
Til Slutning vorder Enhver dog træt,
Og la'r sig fra Jagten bære.

Dig unge Jæger! jeg raabe til:
Hvad Vildt Du vil jage, see nøje til!
Prøv først om det lønner din Møje!
Og har Du det Rette i Sigte, Du troer -
Da stræb, at Du følger det ritgtige Spor!
Saa torde din Jagt sig vel føje.

Og hold Dig bestandig paa eget Revier!
Fortred kun og ofte Ulykke det gie'r,
Paa fremmede Baner at jage.
For Alleting jag da saaledes, at Du
Tilsidst uden Anger, med rolig Hu,
Din Afsked fra Jagten kan tage!
</body>
</poem>

<poem id="blicher2003091533">
<head>
   <title>En Have</title>
   <toctitle>En Have</toctitle>
   <indextitle>En Have</indextitle>
   <firstline>Tidt ved et Blomsterbed man ligned Livet</firstline>
</head>
<body>
,,Tidt ved et Blomsterbed man ligned Livet''
   Men ak! ej Blomster blot i Bedet groe!
Vel blev en Rose hist og her os givet;
   Af dem dog ingen uden Torne paa.
Vel smiler Lillien os huldt imøde,
   Som Uskylds Billede saa reen og hvid;
Dog neppe vi dens faure Skue nøde,
Før den afblomstret visner i sin Tid.

Vel smiler yndelig den blaa Kjerminde,
   Vel dufter sødt den ydmyge Viol:
Den ene knækkes brat af barske Vinde,
   Den anden falmer i den hede Sol.
Kun kort vort Blik ved Floras Skatte dvæler;
Hvad Himlen skaaner, Jordens Ukrud kvæler.

Og af, saa mangen Blomst uændset spirer,
   Fordi den brammer ej i Skjønheds Dragt,
Mens den, hvis Kalk en pralersk Farve sirer,
   Dig skjuler Giften bag forførisk Pragt.
Med daarlig Priis vi ofte den beskuer,
   Som os bedøver med narkotisk Duft,
Beundrende den falske Skjønheds Luer,
   Som dog forpester os den friske Luft.

Saaledes Een blot efter Skinnet dømmer,
   Men seer for seent, en Orm i Blomstret boer.
En Anden sig i Edens Have drømmer,
   Og, at for ham den blomstrer kun, han troer.
Forsigtighed vil tidt saalænge vrage,
Til ingen af dem alle er tilbage.

O Gartner! est Du klog, Du ikke sælge
   Dit Livs Lyksalighed for Øjenslyst!
Kun een Du Dig for Nu og Siden vælge,
   Din Ungdoms Glæde og din Alders Trøst!
Søg med Forstand! prøv nøje! ønsk beskeden!
Da finder Du en Blomst for Evigheden!
</body>
</poem>

<poem id="blicher2003091534">
<head>
   <title>Et Skuespil</title>
   <toctitle>Et Skuespil</toctitle>
   <indextitle>Et Skuespil</indextitle>
   <firstline>Vor Jord en Skueplads man og med Rette kalder</firstline>
</head>
<body>
Vor Jord en Skueplads man og med Rette kalder;
Thi heel dramatisk er enhver vor Levealder.
Født Skuespiller er, hvo fødes af den Qvinde, -
En Rolle spiller hver med eller mod sit Minde,
Med dobbelt Maske, som i Rom, paa Scenen træder,
Hvoraf den Ene leer, imens den Anden græder.

En Rolle haver hver, og somme have flere;
De Fleste see vi dog heelt maadeligt agere. -
En Hob helst tager den, som overgaaer dens Kræfter,
En større Hob man seer at abe Andre efter.
Sin Evne og Natur kun faa raadspørge ville,
Men heller slet sig ved en kunstig Rolle skille.

Om ædle Roller er der en bestandig Trængsel,
Til de fornemme dog endnu langt større Længsel;
Skjøndt medens man er ung, man det beqvemmest finder,
At spille Elskere og spille Elskerinder.
Eet fælleds Øjemed dog ej hos Nogen fejler,
Til Publicums Applaus Een med den Anden bejler.

Stærk i det Comiske de fleste Roller falde,
Og gaaer det saa en Tid; men tragisk endes alle.
Det mærke Du; thi hver Actrice og Actør,
Naar Stykket ude et, paa skuepladsen døer.

Ifald, o Debutant! mit Raad Du høre vilde:
Det vorder saa, at Du ikkun Dig selv bør spille!
Dernæst Dig vise Du bestandig uden Maske!
Som ogsaa vogt Dig vel i fremmed Dragt at braske!
Jag ikke efter Klap, de deles ud iflæng;
Tidt nægtes Herren, hvad man ødsler paa hans Dreng.
Ej heller Piben frygt, naar Du den ej forskylder!
Misund ej heller den, hvem dumme Domme hylder!

Ifald Du kan, da giv den værdige Huusfader!
Med Bifald vel fortjent Du Scenen da forlader.
</body>
</poem>

<poem id="blicher2003091535">
<head>
   <title>En Skole</title>
   <toctitle>En Skole</toctitle>
   <indextitle>En Skole</indextitle>
   <firstline>Livet er en Skole, som Alle søge maae</firstline>
</head>
<body>
Livet er en Skole, som Alle søge maae,
Læreriig tilvisse, men stræng at gjennemgaae.
- Mange Skolemestere, men hver med sin Maneer;
Een vil slaae og skjænde, - en Anden venligt leer.

Modgang hiin vi kalde; han underviser godt.
Medgang denne hedder, i Spøg han lærer blot;
Derfor og forkjeler han Børnene heelt tidt,
Mens den første bringer ved Tvang dem saare vidt.

Indbyrdes Underviisning er tilmed stærk igang,
Men een og anden Misbrug gaaer herved og isvang:
En slet Bihjælper ofte en Hob forvilde kan,
Og mangen Lærdom seer man, er skreven kun i Sand.
I Munden paa hverandre med slig Allarm de skrige,
At hartad Ingen høre kan, hvad selv han monne sige.

Vær flittig, Du Barnlille! brug Skoletiden vel!
Thi aldrig bør Du regne paa Lykketræf og Held!
Tænk aldrig, at Du haver din Bog fuldkommen lært:
Din strænge Skolemester vil med sit Risesnært
Dig vise, at Du stedse skal her i Skole gaae -
Saalænge som Du lever, Du ogsaa lære maae!

Af egen Lyst og Iver Du altid fremad drives!
Med Ære da tilvise Du af Skolen skal udskrives.
</body>
</poem>

<poem id="blicher2003091536">
<head>
   <title>En Krig</title>
   <toctitle>En Krig</toctitle>
   <indextitle>En Krig</indextitle>
   <firstline>Din Levetid Du Strid paa Strid</firstline>
</head>
<body>
Din Levetid
Du Strid paa Strid,
O Menneske, vil finde!
Stort Tab heel tidt,
Men ofte lidt
Paa Kampens Mark at vinde.

Der kæmpes vist
Mod Vold og List,
Mod Armod, Sygdom, Smerte.
Men værste Kiv
I dette Liv
Er den mod eget Hjerte.

,,Vist Styrter om
,,Hvert Rige, som
,,Ueens indbyrdes kiver;''
Selv mægtig Lund
I Oprørs Stund
Forødt til Grunden bliver.

Hold Fred og Ro
I egen Bo,
Og hvis Du kan - med Andre!
Med trøstigt Sind
Du derved ind
Til evig Fred skal vandre!
</body>
</poem>

<poem id="blicher2003091537">
<head>
   <title>En Drøm</title>
   <toctitle>En Drøm</toctitle>
   <indextitle>En Drøm</indextitle>
   <firstline>En Drøm? - ,,En Drøm? og intet meer?</firstline>
</head>
<body>
En Drøm? - ,,En Drøm? og intet meer?
   En Gaade uden Nøgle?
Et Skyggeværk, en Stund Du seer
   Betydningsløst hengøgle?
Et Eden nu - og nu en Ørk;
Først lys og skjøn; men siden mørk,
   Hvor Mennesker og Engle vandre
   Iflæng, iblinde blandt hverandre?''

Men hvor mon Drømmen kommer fra?
   Mon Du den selv fremkalder,
Og mon den Drøm sig ender da,
   Naar Livets Forhæng falder?
Mon evig Nat foran og bag
Begrændser Livets korte Dag?
   Mon Øjet aabnes for at lukkes?
   Mon Lyset tændes for at slukkes?

Nei! - Den, som Drømmen haver sendt,
   Kan og dens Runer raade;
Kun den, som Sjelens Lys har tændt,
   Kan løse Sjelens Gaade.
Klarsynet kanst Du her ej staae;
Dog derfor ej i Søvne gaae!
   Den Haand, din Leder Dig mon række,
   Alt her begynder Dig at vække.

Lad kun udrinde Livets Strøm!
   Den finde vil sin Kilde.
Ej uden Mening er din Drøm,
   Om Du den forske vilde.
Din Dæmring om en Dagning spaaer,
Hvor Gaaden sin fortolkning faaer;
   Først naar Du vorder ganske vaagen,
   Først da forsvinder Drømmetaagen.

Drøm kun, mit Barn! drøm sødelig!
   En Lysets Engel maler
De Syner, som henrykke Dig,
   Og i dit Hjerte taler.
Han viser dunkelt i et Spejl,
Og puster til det slappe Sejl:
   Saa fører han ad Livets Strømme
   Til sandhed Dig igjennem Drømme.
</body>
</poem>

</content>
</section> <!-- Livet -->

<poem id="blicher2003091538">
<head>
   <title>Doxologia</title>
   <toctitle>Doxologia</toctitle>
   <indextitle>Doxologia</indextitle>
   <firstline>Hvi skjælver Du, naar sig Orkanen hæver</firstline>
</head>
<body>
Hvi skjælver Du, naar sig Orkanen hæver,
Naar Tordnen buldrer, og naar Jorden bæver,
Naar Løgn og Last og Tvedragt Kloden hærger,
Og sig mod Dyd og Sandhed sammensværger?
Forgjæves vorder Lysets Gud bekriget;
   Thi hans er Riget.

Hvi spørger Du, naar Livets Bane byder,
Dig Torne kun? Naar Prøvens Time lyder?
Naar ingen ven i Kampen hos Dig strider,
Og Haabets Stjerne selv bag Skyen glider?
Glem ej, med hvem som Barn Du slutted Pagten!
   Thi hans er Magten.

Hvi jubler Du, naar dine Planer lykkes?
Naar Æreskrandsen paa din Isse trykkes?
Hvad er dog al din storhed, al din Styrke?
Et Værk af den, som Jord og Himmel dyrke.
Ydmyg Dig Støv! kun Kongers konge være
   Allene Ære!

Halleluja! Hans er Alverdens Riger,
Hans Magt højt over Tankens Grændse stiger.
Halleluja! Vor Gud allene være
I Himlen og paa Jorden Priis og Ære,
Saavidt hans Almagts Skabning sig udbreder
   I Evigheder!
</body>
</poem>

<poem id="blicher2003091539">
<head>
   <title>Til en ung tungsindig Digter</title>
   <toctitle>Til en ung tungsindig Digter</toctitle>
   <indextitle>Til en ung tungsindig Digter</indextitle>
   <firstline>Hvad hører jeg? hvis er den Harpeklang</firstline>
   <!-- TODO: Skal dette ikke alle være strofer på fire vers? -->
</head>
<body>
Hvad hører jeg? hvis er den Harpeklang,
Der bævende igjennem Natten bryder?
Er det en Oldings matte Svanesang,
Der huul og dyb, som op fra Graven lyder?
Hvad? kommer denne sorrigfulde Røst
Ud fra et Hjerte, Livets Bølger knuste?
Hvad eller trænger den sig fra et Bryst,
Hvor sidste Stød af Modgangsstorme bruste?

Ak Yngling! er det Dig, som trættet alt
Ved Livets først Fjed vil slynge Staven?
Som selv vil Dig nedstyrte, før Du faldt,
Og trine fast fra Vuggen ned i Graven?
Hvad? vil Du springe da saa brat forbi
De allerbedste Læreaar herneden?
Og gjøre Dig i Blomstertiden fri,
Før Du est modnet først til Evigheden?

Er det din Barndoms sorgeløse Sind?
Dit lyse Ungdomsblik hen over Livet?
Og kan da Skjæbnens første Modgangsvind
Dig bøje svag og vaklende som Sivet?
Er det den Kraft, som hævede din Arm
Til Sværdet kjekt mod Lastens Æt at bære?
Er det hiint mod, som lued' i din Barm,
Og daadløs nu sig selver skal fortære?

Om Strømmen mod Dig bruser - vov at staae!
Om Natten sortner - Yngling, vov at haabe!
Synk ej, for Tordnens røde Hamre slaae!
Gak ej iskjul ved Regnens første Draabe!

I evigt Solskin segner Blomsten mat,
Og under evigt Havblik Vandet skimler;
Det bølger renset efter Stormens Nat,
Og huldt oplivet Blomsterflokken vrimler.

En ædel Sjel for Stormen ræddes ej:
Den Kjekke stander oprejst under Torden;
Han finder gjennem Taagerne sin vej,
I Nattens Mørke skuer han fra Jorden.

Vil Du fortvivle, for dit svage Blik
Kan ej det sidste store Maal opdage?
For Du ej saae det sidste Fjed, vi gik,
Vil Du paa Midten af din Vej forsage?

Nedstyrter Lærken sig da fra sin Sky,
For den ej seer, for hvem dens Strube klinger?
Og Broder! Du vil fejg til Jorden tye,
For Du ej strax til Himlen Dig opsvinger?
Hør! Nattens Sanger sine Triller slaaer;
skjøndt dybt i Mulm, den sig ved Haabet fryder. -
Du harmes, skjøndt Du højt i Dagen staaer,
For Du ej hver en Dæmring gjennembryder.
Var gjennembrudt hver Tvivlens Dæmring her,
Hvad var da vel for Evighed tilbage?
Saae vi om Natten Solens Middagsskjær,
Hvad skulde os til Morgenlyset drage?

Løft op dit Aasyn! det blev ikke skabt
For modløs sig i Støvet ned at bøje.
I Støv Du finder ej, hvad Du har tabt;
Din Tro, dit Haab, din Fryd er i det Høje.
Den højes Billed fik Du fra hans Haand,
Din Røst er selv en Gjenlyd af hans Stemme,
Fra Støv dit Støv, fra Himlen er din Aand:
I Mulm din Krop, i Lys din Sjel har hjemme.

O est Du vel den første da, hvis Blik
Har sig i Livets Labyrinth forvildet,
Men trøstig dog igjennem Mulmet gik,
Skjøndt han i Tvivlens Snare tæt var hildet?
Est Du den første, som fortvivlet saae,
At Dyden ofte kæmper her forgjæves,
Og ofte, ak! i Kampen underlaae,
Mens Lasten sejrende til Skyen hæves?
Og est Du da den eneste, min Ven,
Som i din Rosenvaar paa Torne træder?
Ak! her paa Jord saa mangen Ungersvend
Med Graad, saa salt som din, sit Øje væder.

Selv den, hvis Broderhjerte yder nu
Den Trøst, han søgte tidt i Sorg nedbøjet,
I Tvivl og Mørke famlede som Du,
Skjøndt nu med Haabets lyse Smiil i Øjet.

Løft da dit Aasyn til den Himmel blaa,
Som over Dig og mig sig yndigt hvælver,
Synk ej, saalænge Du har Kraft at staae!
Grib Troens Sværd, og haab, hvorvel Du skjælver!

Søg efter Rosen, som saa yndelig -
Skjøndt mellem Tjørn - i Taaredalen smiler!
Blik op til Solen! skjøndt den skjuler sig
Bag Skyen tidt, og ind i Stormen iler.

Er det ej bedre som en Styrkens Søn
Paa Kampens Mark at stride og at bløde,
End modløs flygtende og fejg, i Løn
At segne i sin Kraftens Morgenrøde?

Og o! min elskte Broder! har Du ej
Endnu et Lys i Livets skumle Dampe?
Endnu en Stav paa stejle Klippevej?
Endnu et Skjold i Skyggelandets Kampe?

Hvo har den Stemme i din Barm opvakt,
Der synger, selv naar den tungsindig klager?
Hvo haver Dig din Trøsteharpe rakt,
Hvis Strenge tone selv naar Stormen brager?
Den er fra Sorgens og fra Glædens Gud
En Anelse om bedre Himmeltoner;
Den udi Smertens vilde Bølgebrud
Med Jorden og dens Tant os mildt forsoner.

Saa synge Du, mens her paa Jorderig
Du tumles om paa Skjæbnens mørke Vande,
Til Du ved Almagts Bud skal hæve Dig,
Og med de Saliges din Stemme blande!
</body>
</poem>

<poem id="blicher2003091540">
<head>
   <title>Den unge Lærkes Foraarssang</title>
   <toctitle>Den unge Lærkes Foraarssang</toctitle>
   <indextitle>Den unge Lærkes Foraarssang</indextitle>
   <firstline>Blæs Søndenvind! lad Søen høre Dig!</firstline>
</head>
<body>
Blæs Søndenvind! lad Søen høre Dig!
Smelt Isen fra dens stille Sovekammer!
Lad de nyfødte Bølger boltre sig,
Og danse tindrende i Solens Flammer!

Skin mildt, o Sol! fra Dine Marker blaae!
Øs over Jorden Dine Straalebade!
Lad Blomsten af sin Vintergrav opstaae,
Og Skoven smykke sig med unge Blade!

Og see! Du stiger paa Din Vældes Dag,
O Sol, omgivet af din Morgenrøde.
Jeg føler, Vind, dit lette Vingeslag,
Og gynger mig paa dine Vover bløde.

Jeg vugger mig paa Foraarsluft saa mild,
I Foraarsluft jeg spreder mine Vinger;
Jeg bader mig i Morgensolens Ild,
Og glødende mig op mod Himlen svinger.

Højt op mod Himlen stiger jeg med Sang,
I stærke Toner skal min Fryd udstrømme;
Hvor mine Fædre sig blant Skyer svang,
Der vil jeg og min Foraarslyst udtømme.

Synk under mig, Du snebedækte Dal!
Dybt under mig, I hvide Bjergetoppe!
Nu vrimler det i højen Himmelsal;
Jeg hører mine Brødres Qvad deroppe.

Jeg synger med: Velkommen skjønne Vaar!
Med Blomster smaae Du mine Dale pryder;
Det brune Bjerg sin Sommerklædning faaer,
Og Bækken gjennem grønne Dale bryder.

Klar fra sin Bakke vælder Kilden ud;
Solstraalen varmer, Himmelregnen væder;
Og Jorderige, som en yndig Brud
Staaer smilende i sine Højtidsklæder.

Hvor er min Brud? o skynd Dig til mit Bryst!
Løft Dine Vinger fra den mørke Hede!
Mit Hjerte svulmer af den søde Lyst -
Kom! vi vil bygge os vort første Rede!

Her skinner Solen, her er Mosset blødt;
Og unge Straae saa lysegrønne bølge:
Her hos hinanen luunt og tæt og sødt
Vil Du og jeg os mellem Blomster dølge!

I kjælen Leeg skal Vaarens Tid hengaae,
Og lige ømme skal os Somren finde;
Og med en væver Flok af søde Smaae
Bortdrage vi paa Efteraarets Vinde.

Naar næste Vaar fremskinner da igjen,
Og vækker Rosen af sin Vinterdvale
Til elskte Land vi atter ile hen,
Og hilse Solen i de grønne Dale.
</body>
</poem>

<poem id="blicher2003091541">
<head>
   <title>Den gamle Lærkes Efteraarssang</title>
   <toctitle>Den gamle Lærkes Efteraarssang</toctitle>
   <indextitle>Den gamle Lærkes Efteraarssang</indextitle>
   <firstline>Den mørke Skye hen over Ørken gaaer</firstline>
</head>
<body>
Den mørke Skye hen over Ørken gaaer,
De vilde Storme hvine om mit Rede;
Paa nøgne Tue sidder jeg og slaaer
Min sidste Sang ud over sorte Hede.

Min Mage sidder under Lyngens Ly
Saa sorrigfuld og ruger vore Unger;
De Stakler under hendes Vinger tye:
,,Hvi sidder vores Fader hist og sjunger?''

,,Ak! det er ej af Fryd, I kjere Smaa!
,,At Eders Fader her i Natten synger;
,,I Mørket maae han sine Triller slaae,
,,Naar Sorgerne hans arme Hjerte tynger.

,,Før har vel Glæden luet i hans Bryst,
,,Da Kjerlighed hans unge Hjerte hæved;
,,Til Himlen steeg han med sin glade Røst,
,,Og sjungende hen over Jorden svæved.''

O skjønne Vaar! o falske Haab, som svandt!
Hvi lodst Du mig de søde Drømme smage?
Kort var den Skygge, jeg af Glæden fandt,
Men lange ere Sorgens mørke Dage.

Fri var jeg; kjek jeg mig mod Skyen svang,
Jeg boltred mig i Foraarsolens Lue;
Fra lette Bryst opsteeg min Frydesang
Blant mine Brødres under Himlens Bue.

Jeg foer ustandset over Bjerg og Dal;
Hvad mægtede min raske Flugt at tvinge?
Paa Blomstereng - i Lundens grønne Sal
Jeg hørte lutter Glædestoner klinge.

Men nu - nu er den Foraarslyst forbi;
Det lette Ungdomssind er brat bortvegen.
Slukt er det Lys, som Jorden smilte i;
Og Vintrens skumle Taage er nedstegen.

Paa Jorden sidder den, som fløj engang,
Mat er den Vinge, som i Skyen svæved;
Svagt klynker den, som før saa frejdigt sang,
Af Sorgen nu - ak! før af Fryd han bæved.

Jeg var - jeg er - og snart jeg er ej meer;
En anden Slægt staaer frem paa Jorderige.
Hvor Solen skinner paa mit kolde Leer
Nyskabte Vrimler op til Lyset stige.

Min Fader bygged - borte er hans Huus;
Han elskede - han fostred mig, og blegned.
Jeg elskede - min Bolig sank i Gruus;
Snart er jeg og i tomme Rede segned.

Saa skal maaske den næste Foraarsdag
Min unge Slægt paa Haabets Vinger stige.
Stærk er vor Ungdom - Alderen er svag,
Og Haab og Styrke svinde bort tillige.

Saa far da vel, for evig, elskte Vang!
Du skjønne Vaar! og Du min sidste Sommer!
Ved Graven synger jeg min Ligfærdssang -
Snart med min Død den mørke Vinter kommer.
</body>
</poem>

<poem id="blicher2003091542">
<head>
   <title>Nytaarsmorgen</title>
   <toctitle>Nytaarsmorgen</toctitle>
   <indextitle>Nytaarsmorgen</indextitle>
   <firstline>Hvor Tiden gaaer!</firstline>
</head>
<body>
Hvor Tiden gaaer!
Endt er igjen et Aar.
En Sum af Dage,
Er atter lagt tilbage,
Og i sin Grav
Det store Tidens Hav
Som liden Draabe svinder, -

Hvor Tiden gaaer!
Igjen et andet Aar
Sit Løb begynder,
Og efter hiint sig skynder.
Det fødtes brat
I Mulm og mørken Nat -
Dets første Sol oprinder.

Dit Alvorsblik
Ledsager det, som gik,
Begjerligt higer
Mod det, som nu opstiger.
Paa Skillevej
du staaer, og veed end ej,
Hvorhen dit Fjed sig vender.
Du spørger tyst:
,,Skal Sorrig eller Lyst
,,Med Fryd, med Smerte,
,,Opfylde svage Hjerte?
,,Skal jeg maaskee
,,Ej Aarets Udgang see?
,,Maaskee før det jeg ender? -

,,Du dunkle Aar!
,,Hvad Lægedom, hvad Saar
,,Vilt du mig give?
,,Hvad Baand du sønderrive?
,,Hvad Led vilt du
,,Af Vennekjæden nu
,,Med ubarmhjertig Haand opløse?
,,Skal jeg paany
,,I Kummers mørke Sky
,,Indhyllet vanke,
,,Og dyr Erfaring sanke?
,,Skal Malurts Skaal
,,Jeg drikke bredfuldt Maal? -
,,Af Glædeskilden sparsomt øse?''

Mistrøstig Aand!
O seer du ej den Haand,
Som vældigt leder
Igjennem Evigheder
Aar efter Aar?
Den Gud, som ene staaer,
Og holder fast den store Kjæde?
Hvorfor vilt Du
Med utaalmodig Hu
Blot se paa Livet?
Paa hvad dig her er givet?
Skue længer frem!
Hen til dit rette Hjem!
Der faaer engang du Svar med Glæde.

Et nøjsomt Sind
Seer glad og trøstig ind
I Fremtids Skygger;
Sit Haab paa Himlen bygger.
Ej er der Ørk
Saa øde og saa mørk,
Den Lyset jo engang opklarer.
Gak frem da trygt,
Foruden Sorg og Frygt!
Alt til din Baade
Algodheds Gud skal raade!
Og ydmyg nyd
Hver Jordelivets Fryd,
Han Dig i Aarets dunkle Løb bevarer!

Ja, Tiden gaaer!
Kort er vor Ungdoms Vaar;
Snart drager Sorgen
En Sky for Livets Morgen.
Det Haab, den Lyst,
Der hævede vort Bryst,
Som Rosen og som Myrthen visner. -
Ak, Tiden gaaer!
Snart skygge hvide Haar
De runkne Kinder,
Og os om Graven minder.
Hiin Hjertes Leeg,
Som Morgendrømme veeg:
I Vinterkulde Barmen isner.

Som Børn vi sprang
Paa Glædens Blomstervang,
Formørked ikke,
De lyse Øjeblikke
Med Tanker om
den fjerne Alderdom,
Som dagligen vi sprang imøde.
Med Alvors Id
Hengaaer vor Manddoms Tid;
Vi, stolte, trygge,
Paa Fremtids Planer bygge;
Dog - store, smaa -
Vi dem opgive maae
I Alderdommens Aftenrøde.

Lad Tiden gaae!
Ej Klager jo formaae
Dens Løb at standse.
Men Glædens Blomsterkrandse,
Paa Vaarens vej
Nyd dem! forglem dem ej!
Tidsnok dog kommer Vintersorgen.
Naturens Røst
Os kalder først til Lyst,
Derpaa til Møje;
Men sidst den os for Øje
En Trøst har fat:
Bag mørk Decembernat
Fremgryer en evig Nytaarsmorgen.
</body>
</poem>


<section>
<head>
   <toctitle>Natten paa Jellingehøje</toctitle>
   <subtitle>Skrevet i October 1817</subtitle>
   <linktitle>Natten paa Jellingehøje</linktitle>
   <indextitle>Natten paa Jellingehøje</indextitle>
</head>
<content>

<poem id="blicher2003091543">
<head>
   <title>Aften</title>
   <toctitle>Aften</toctitle>
   <indextitle>Aften</indextitle>
   <firstline>Fra Tordenskyen synker Solen rød</firstline>
</head>
<body>
Fra Tordenskyen synker Solen rød,
Og ruller flammende paa brune Hede;
Dens sidste Glimt det sorte Forhæng brød,
Og Taagen løfted sine Vinger brede.
I blege Dunster hyllet var dens Gang,
Bag tykke Dampe skred den Himlen over,
Mens Stormen leged paa den mørke Vang,
Og dansede med Havets hvide Vover.
Kun stakket er dens Smiil - den tykke Sky
De røde Flige over den tillukker;
De vilde Storme hæve sig paany,
Den gamle Ask nedbøjer sig og sukker,
Og Aftenstjernen over Højens Top
Ustadigt glimtende i Syden bæver,
Og Maanen skynder sig paa Himlen op,
Og krum og bleg igjennem Taagen svæver.
Synk du kun, Maane, i dit Taagehav!
Sluk dine Glimt, du blege Aftenstjerne!
Hyl, Storm, i Græsset paa den gamle Grav!
I Storm og Mørke dvæler Skjalden gjerne.
Lad Løvet rasle i det gule Krat!
Lad Tordner blande sig med Hvirvelvinde!
Jeg bliver her hos Konning Storm inat,
Og hos den Kæmpes kongelige Qvinde.

O Du, det gamle Danmarks store Drot!
Din Vældes Glands den grønne Tue gjemmer;
Dybt ligger Du i Søvnens skumle Slot
Og hviler dine trætte Kæmpelemmer.
Dit sværd, som flammed tidt paa hede Val,
Med Spyd og Bue ved din Side ruster,
Og Tidslen knejser paa din Kongesal,
Og om dit Sovekammer Stormen puster.
Din stærke Arm, som Stridens Landse svang,
Hensmuldrer kraftesløs i Dødens Hytter;
Din Hest, som stolt paa Kampens Marker sprang,
Er Aske som sin kongelige Rytter.

Nu skjælver Ingen for din Dommerrøst,
Og Ingen for dit vrede Øjes Flammer;
Indsunken er det høje Heltebryst,
Og Øjet slukt udi dit mørke Kammer.
O Du, som nu saa stille ligger her,
Urolig var din Kæmpegang heroppe;
Vild og forfærdende din Herrefærd
Paa brune Hede, som paa Bølgens Toppe.
I Danmarks Ungdom Du dets Konge stod,
Den stærkeste i dine stærke Skarer;
Du, som dit Folk, forlystedes i Blod,
Som det Du spøgte smilende med Farer;
Du Døden trodsede, og Døden veeg
Tilbage for den Tappre allevegne;
Rød gik Du ud fra hver en Hildurs Leeg,
Mens Tusinder omkring Dig maatte blegne.
Saa tømte Du tilbunds dit mørke Liv,
For blind og kroget ved din Stav at famle:
Den stærke Eeg blev som det svage Siv -
Til Højen bar de Dig som Gorm den Gamle.

O Du, som nu i Sekler sover her
Den dybe Søvn i disse grønne Bakker,
Du est et Billed paa et Folkefærd,
Hvis Liv som dit nu og til Enden lakker;
Hvis Kraft var og engang i Baarndoms Svøb
I fjerne Old, som din, o Konge! bunden;
Hvis skjønne Vaar i Tidens raske Løb
Er som en længst hentørret Elv udrunden.

Den lange Sommer brændte lummervarm,
Hentæred Marven af de faste Lemmer:
Omsider slappes senestærke Arm,
Og Oldingen sin Ungdoms Idræt glemmer.
Den kolde Vinter lønlig nærmer sig,
Dens dorske Taage sidste Gnist udslukker,
Og skjælvende - udlevet Olding liig -
Den skrantne Slægt i Tidens Svælg neddukker.

O Fædreland! min Vugge og min Grav!
Du grønne Skov! og du min brune Hede!
Du klare Bæk! og du sortladne Hav,
Som slaaer mod Stranden dine Bølger brede!
Du est den samme, evig ung og skjøn;
Men ikke saa de Nutids Slægter svage.
Ak! hvor forandret er din yngste Søn
Fra dem, du fostred i de ældre Dage!

Lyt ej, o Gorm! sov fast, Du Konge god,
Den dybe Søvn med dine Kæmper stærke!
Bliv i dit Sovekammer, Dannebod!
De have brudt jert gamle Danneværke.
Det store værk er borte som en Drøm,
Den høje Dæmning under Gruus nedhylet;
Blødagtighedens giftiggule Strøm
Har Eders grønne Vange overskyllet.
Den vilde Surtur alt er draget nær
Med al sin Flok af Sydens fejge Laster;
Bortflygtet er de gode Guders Hær,
Den golde Fimbulvetur brat fremhaster.
Forgjæves brøler Gjallerhornets Mund;
Bifrost er revnet, Frej sit Sværd har mistet;
Men Slangen løfter sig fra Havets Bund,
Og Fenrisulvens gamle Baand er bristet.

   Du, som i Trængsler tidt paany blev født,
Hvor ere dine djærve Fædres Dyder?
Har du saa nær din Fædrearv forødt,
Og bramme tør med dine Fienders Lyder?
Er Disse Børn af hine stærke Mænd,
Der færdedes tilforn med Glands i Norden?
Er denne Æt allene da igjen?
O Dannished! er det din Ende vorden?
Hvad er det vel, at stundom bryder ud
En Straale af den undertrykte Lue? -
I mørke Nat et sjældent Stjerneskud,
Et Meteor paa Vinterhimlens Bue.
Hvad hjelper vel en enkelt mandig Daad?
Kan den de længst hendøde Aander vække?
Paa Dybet danser kjek den liden Baad,
Mens udi Havnen raadner dovne Snekke.
Hvad hjelper det, en Hejmdal hist og her
Vil raabe vældigt og formane kjerligt?
En Hoftrompeter staaer ham altid nær,
Og skingrer højt sit: ,,Hurra! det gaaer herligt!''
Hvad hjælper det, at mangen vakker Skjald
Fortryllende i Danmarks Vinter synger?
Naar gamle Svane føler Dødens Kald,
Den og med sødest Sang paa Bølgen gynger.

Syng, gjæve Skjald! syng af din fulde Barm!
Lad Du dit varme Hjertes Toner stige!
Den kolde Vinter bliver aldrig varm;
Dig hører Ingen i de Dødes Rige.
Men vil Du høres af den vilde Flok,
Da syng en Valtser til Taranteldansen;
Giv den af kaade Eventyr en Skok,
Giv den et Stykke, som kan kildre, Sandsen!
Syng Viin og Piger! syng dem Nat og Dag!
Syng for Enhver, som haver Guld i Pungen,
Syng aabent Røveri og lumsk Bedrag!
Kun fattig Dyd lad være ubesungen!
Syng Bryllupsvers for hver en fornem Purk!
Naar han er riig, saa stød kun i Basunen;
Skriv Epitaphier for hver en Skurk, -
Naar han var riig, faaer Du nok lidt for Runen.
Og saadan følger Du blot gammel Skik, -
Held hver en Skjald, som smukt at lyve vover!
Naar Poppe sang, den og sit Sukker fik:
Saa var - saa er det hele Verden over.

Vee! Vee dig, Fædreland! da førstegang
Satiren inden dine Grændser fødtes;
Med saaret Sjel en Digter Svøben svang,
Da Laster frækt med Daarligheder mødtes.
Dog - hvorfor harmes, hvorfor klage saa,
At Skjæbnen ej sin vante Gang forlader? -
Alt hvad som fødes, skal jo og forgaae,
Og Sønnen ældes, visner som sin Fader.
Det Gamle bliver aldrig ungt igjen,
Men ældes uden Ophør alle Dage;
Den Flod, som udi Havet bruser hen,
Vil til sit Udspring aldrig gaae tilbage.
Som Menneskets, saa Folkeslægters Liv,
Hvis første Ophav sig i Mørket gjemmer,
Hvis spæde Barndom gaaer i Leeg og Kiv,
Hvis viltre Glæder ingen Viisdom tæmmer.
Den raske Ungdom stormer hastigt hen,
Det varme Blod i vældigt Oprør syder;
Da bygges der og rives ned igjen,
Da spire, blomstre alle store Dyder.
Paa Manddomsaldren bliver Præget sat,
Det Gode Fasthed naaer, men og det Onde;
Den svage Alderdom fremiler brat,
Det raadne Skib opløses - gaaer til Grunde.
Vel kan det stundom bæres længe fort
Paa Pumperne, men eengang skal det synke;
Thi Aldrens Mærke slettes aldrig bort,
Og aldrig slettes ud den dybe Rynke.

O du, den unge Friheds Fosterland,
Du Borerdydens første Hjem paa Jorden!
Hvis Aand, forjaget grumt fra Strand til Strand,
Landflygtig vanker mellem Syd og Norden!
Hellenien! du, ved hvis store Navn
En hellig fryd mit Hjerte gjennembæver:
Gjenskinnet af din ødelagde Baun
Som Morgenstjernen frem af Mulmet svæver.
Hvor er nu Frugten af din haarde Kamp -
Det Træ, som du med Helteblod har vandet?
Forbrændt i Tyranniets lumre Damp,
Forsvundet brat som Stormens Spor i Sandet.
Nu rinder Trællesved, hvor før fandt Blod,
Paa Marathons de fejerkronte Sletter;
Nu skjælver Grækeren ved Tyrkens Fod,
Hvor Xerxes skjalv for Thermopyles Jetter.
I vilden Ørk, dybt i Taygeti Lund,
Den sidste Rest af Spartas Kraft sig dølger;
Om Salamis Sørøverbarken kun
Fremlister sig paa Temistoklis Bølger.
Og ak! forsvundet snart er sidste Spor

Af Kunstens Værk i selve Kunstens Vugge;
Kun Scythens Sønner fra det barske Nord
Paa Gruset af Athenes Tempel sukke.
I Taushed rinder nu Castales Væld,
Og uden Sange Hippocrene springer;
I Vodans Ørk, paa kolde Thules Fjeld
Tyrtæi Fløjte, Pindars Lyra klinger.
Hvor stakket var den søde Frihedsruus!
Een Slægt opbyggede Piræi Mure -
Og snart en anden vandred paa dens Gruus,
Og over Theben trak den sorte Fure.
Forgjæves Cleomens gik i Strid,
At værge om de halvnedbrudte Stene;
Den Gjæve i en dybtfordærvet Tid
Forgæves stod, Thi ak! han stod allene!
Forgjæves Lacedæmons sidste Mand
I Kamp mod Guld og Vellyst modig traadte:
En Leonidas døde for sit Land -
En Leonidas det for Guld forraadte.

Du, som i Kæmpeklo en Verden bar,
O Komas Ørn! hvo knuste dine vinger?
Hvo er det, som din Krone røvet har,
Du Jorderigs fordærvende Betvinger?
har derfor det skarpe Dommersværd
Din Brutus over dine sønner svunget,
Er derfor Decius i Fiendehær
Og Curtius i Svælget derfor sprunget,
At ud i dit Capitolium
En Pave sig i Vellyst kunde vælte,
Og spænde det fribaarne, stærke Rom
I Dumheds Aag og Overtroens Belte?
Skjøndt mange var dine Ungdoms Aar,
Du ældedes omsider, stærke Heros!
Paa Bjergets Top du nærmest Dalen staar -
Der er ej langt fra Brutus og til Rero.
I Trældomslænken var du smeget alt,
Da Æraecherne for Friheds Skygge døde;
Og længe før - o Slavefolk! du faldt,
End Brutus ved Philippi maatte bløde.
Jerusalem! du, som Profeters Blod
Udi din blinde Grumhed vilde drikke!
En Friheds Fyrste i dit Tempel stod
At frelse dig, men ak! du vilde ikke!
Det himmelbaarne Lys forgjæves steeg
Til Zion ned, og dine Flammer tændte;
Thi Zions Datter bort fra Lyset veeg,
Og i sin Blindhed sig til Mørket vendte.
Forsvundet var Deboras Helteaand
Og Samson laae i Vellystlænken bundet,
Det stærke Harpeslag fra davids Haand
Bar brat af Salamons Pallads forsvundet;
i Ørken derfor lød Johannis Røst,
Og Judas ej sin Frelses Time kjente:
Han gjennemstak sin Frelsers Guddomsbryst,
Og slukte Lyset, som Alfader sendte.

Op, arme Sanger! over Havet flyv!
forlad de skumle blodige Ruiner!
Til Tinderne af Uris fjelde flyv,
Blandt Gletcher og blandt tornede Laviner!
Blandt Gletcher og Laviner tryggest boer
Den Dyd, som trænges overalt paa Jorden;
Der Friheds faure Alperose groer,
Og Fromhed bygger under Fossens Torden.
Bryd, gamle Rhin! af Gothards Fjeld frembryd!
Bruus ned, o Rhone! bruus fra Furkas Lænder!
Forkynd det højt, forkynd i Nord og Syd:
Her er det Land, hvor Friheds Lue brænder!
Det bedste Blod, som end for Frihed flød,
Har farvet disse ubetvungne Bjerge,
Og ingensteds var Døden end saa sød,
Som her i Kamp mod Trældoms sorte Dværge.
Som hver en Romer fordum Konge var,
Saa hver en Hyrde helt i Schweizerrige;
Struthahn kun Vejen gjennem Landser skar,
Men alle Schwejtzere gik den tillige.
Men ak! paa Bjerget ligger, længe hvid,
Den ene Jomfrusnee foruden Pletter, -
Skjøndt ogsaa den vil mørknes i sin Tid
Lidt senere, end paa de lave Sletter.
Saaledes ogsaa du, o Klippeland!
Har dine gyldne Ungdoms-Dage levet;
Din Slægt udvandrer alt til fremmed Strand,
Og din Historie er alt opskrevet.

Til fremmed Strand jeg og vil skynde mig;
jeg noksom nu den gamle verden kjender.
Den nye af Svøbet rask udvikler sig:
Jeg til det store Skuespil mig vender.
Udsovet er nu her den sidste Ruus,
Den sidste Farce her forgjæves prøvet;
Den unge Verden rejser nu det Huus,
Den gamle sidste Gang nedrev i Støvet.
Byg, unge Dreng! byg i din Styrkes Vaar!
Dit Tempel gjennem mange Slægter stande!
Hvad Tider saa i de henfarne Aar,
Det seer saae Platas og Marannons Vande;
Din Brutus og din Cocles har Du alt -
Men - din Octavius Du og vil finde;
Naar Himlen har dine Ungdoms Dage talt,
Forgaaer Du i dit Ragnarokurs vinde.
Naar Du din Marcus og din Maro seer,
Din Sol sig og i Natten snarlig sænker;
Naar - gammelt Barn - Du ad din Plautus leer,
Da bær Du ogsaa Alderdommens Lænker.

Hvad er da Storhed her i Skyggers Land,
Hvor alt i evig Cirkelgang omskiftes,
Hvor Borg og Hytte hviler kun paa Sand,
Og Træet som dets lette Løv bortvistes?
Hvad er din Stolthed, svage Søn af Jord?
Du bygger, hvad den næste Slægtnedriver;
Idag din Blomst i Solens Varme groer -
Imorgen den et Rov for Stormen bliver.
Din Vældes Tumleplads er kun en Plet,
Din Højheds største Glans er kun en Skygge,
Dit længste Liv er kun et Aandedræt,
Og Dødens kolde Kys din sidste Lykke.
Ak! selv hist oppe i det høje Blaa
Er Alt ustadigt som paa Jorderige:
I dette Ru en Verden maae forgaae,
Og nu en anden tindrende fremstige.

Men eet skal dog i Evighed bestaae,
Naar Elementerne sig atter blande
Naar Jord og Himmel skal engang forgaae:
Den Kraft, som gjorde dem, skal evig stande!
Frygt ej min Sjæl, for Dødens mørke Huus,
Du est en Gnist, som Almagts Lue tænder:
Naar og din Vaaning synker ned i Gruus,
Du gaar tilbage til din Skabers Hænder.
Blæs, Storm! dit Hyl kan ej forfærde mig!
Den er Musik, som Foraarsvindens Hvisken.
Lad dine Bølger, Hav, optaarne sig!
Dit Brøl er Melodie som Kildens Rislen.
Gak ned, o Maane! Natten er ej mørk;
En Straale huld igjennem Mulmet glimter:
I grønne Dal og i den gule Ørk
Den samme Almagtsaand mit Øje skimter.
Den hvide Vinter ig den grønne Vaar
Er Sødskende, som Glæden og som Sorgen.
Som Nattens Maane Dagens Sol forgaaer;
Men efter begge bli'er det atter Morgen.
</body>
</poem>

<poem id="blicher2003091544">
<head>
   <title>Midnat</title>
   <toctitle>Midnat</toctitle>
   <indextitle>Midnat</indextitle>
   <firstline>Blegt glimte Stjernerne i mørke Nat</firstline>
</head>
<body>
Blegt glimte Stjernerne i mørke Nat,
Den røde Maane ned bag Højen synker;
Huult suser Blæsten i det fjerne Krat,
Og dybt i Heden traurigt Hjejlen klynker:
De gule Nordlys blusse vældig frem,
Som Slanger de sig op ad Himlen bugte;
Kometen gaaer med Riset bag ved dem,
Og truer Jordens svage Slægt at tugte.
Den løber vildt igjennem Stjerners Hær,
Som Ulven gjennem Hjorden udi Dalen,
Som Lynildsstraalen mellem Skovens Træer,
Som gjennem Fiskestimlen skrider Hvalen.
Hvem gjælder dit forfærdende Besøg
Af hine Verdner, som i Æthren svømme?
Skal de gaa op i Flammer Damp og Røg,
Hvad eller drukne under Regnens Strømme?
Maaske du ogsaa tørned her engang,
Og dasked Jorden med din brede Hale;
Da Høje sank, og Klipper søndersprang,
og Bjerge steg af Havets dybe Dale.
Du krysted Jorden, og dens Skorpe brast,
Af Revnerne Afgrundens Strømme vælted,
Skypumpen bruste, Jorden hamred fast,
Og Stormen Land med Vand tilsammen ælted.
Du foer i Rummet ind, men bag dig laae
I Taager dybt den ødelagte Klode;
Dens Farve trindt var kun det skumle Straa,
Og Liv ej meer paa jorderige boede:
Til Kraftens Vandesmelted Dødens Sky,
Og Vandet atter fra det Tørre Skilled,
De unge Bakker grønnedes paany,
Og Bølgen klar i sine Grændser triled.
I Mark og Enge mylred Bomster frem,
Og smilende den kolde Skorpe brøde,
Og Fiske vrimled tæt i Hvalens Hjem,
Og Fugle trindt i Himlens Morgenrøde.

Saa ligger færdig den nyfødte Jord,
Og smykket huldt med alle Vaarens Farver;
En anden Slægt paa Bjerg og Slette boer,
Og de dybt under den Begravne arver.
I Sekler rejses møjsomt op igjen,
Hvad let forgik i Øjeblikkets Bulder;
Aar efter Aar om Verden ruller hen,
Og Sønnen stiger paa sin Faders Skulder.
En Slægt opvoxer - færdes - er ej meer,
En anden sysler travlt med egne Værker,
Og Nutid bygger dristig paa det Leer,
Som dækker Fortids sjunkne Underværker.
Hvor Dagens Søn opgraver nu sit Gruus
Til Hytten, som for Børnebørn skal stande,
Der stod maaske engang et bedre Huus,
Som dog henskylledes af Flodens Vande.
Hvor nu en Bondes usle Vaaning staaer,
Som fuld af Haab hans Oldefader rejste,
Der stod maaske tilforn en Kongegaard,
Hvis stærke Taarne højt mod himlen Knejste.
Og hvor han nu paa sin sorte Vang
Smaanynner, og det tørre Plovjern skriger:
Lød maaske før til Harpens søde Klang
End sødere et Qvad af faure Piger.

I Heden hist, saa skummel, tør og graa,
Hvor Lyngen bølger over gamle Grave,
Var - gjennemsrømmet af en yndig Aa -
Tilforn maaske en venlig Blomsterhave.
Hvor mangen Alpe dækker med sin Iis
Den grønne Dal med sine klare Bække,
Højt over det nedsunkne Paradiis
De nøgne Klipper gjennem Skyen række.
En nøgen Klipe var maaske engang
Hiin Dal, med Blomster nu saa rigt begavet;
Og hiin velsignede guldgule Vang
Laae før maaske gule Sand begravet.

Maaske? hvorfor maaske? se hvilket Lyn
Den svunde Oldtids tykke Mulm oplyser!
Den sjunkne Verden stiger for mit Syn;
Jeg stirrer, og i glad Forundring gyser.
Du længst forsvundne Verden, er det dig
Med alle hine navneløse Fjelde!
   - I gule Marker Bække slynge sig,
Og over Dale grønne Skove hælde;
Paa Fjeld, i Al, og selv paa viden Strand
I muntert Liv talløse Vrimler svæve,
Graae Hytter ligge svedte trindt om Land,
Og røde Slotte sig mod Himlen hæve;
Og mellem dem jeg skuer fjernt og nær
At tusind Dyr en broget Flok omvanke:
sølvklare Aa den hvide Svane bær,
Og Lærken dirrer over brune Banke.
Men Ørnen svømmer og paa sorte Sky,
I Skovens Skygge Ulven listig træder;
Paa Havet Fiskene for Hajen flye,
Ved Flodens Bredde Krokkodillen græder
Og see! to mørke Hære nærmer sig
Af hines Herrer - Jordens stolte Konger:
Nu flygter Ulven ræd, thi gyselig
Det stærke Drøn henover Jorden runger.
Og Hajen dukker i sin Afgrund ned,
Hvis Bølger skjules trindt af Røg og Flammer;
Dybt Søen bæver, naar dens Drot er vred,
Og Luften hyler, naar hans Torden rammer.
Ha! selv i Luften vover han sig op,
Blodtørstende udi sin blinde Harme,
Han myrder dristig over Skyens Top,
Og viser Himlen de blodstænkte arme.
saavidt, o Montgolfier! er ej din Kunst
Endnu i vores unge Verden steget;
Hidtil din Lærling med en lette Dunst
Har som et Barn med Sæbeboblen leget.
Men Alvor bli'er engang vel ogsaa her
Den raske Leeg; thi Fredens Kunster milde
Maae enten døe for Heltens Mordersværd,
Hvad eller trække for hans Lyster vilde.

Hvad seer jeg hisset? en uhyre Stad,
Der sine Mure milevidt udstrækker,
Af høje Maste en utallig Rad
Fra Bred til anden Havet tæt bedækker.

Rom? - ja! saa stolt stod og Augusti Rom,
Og knejsede ved Tibers gule Vande;
Men her er meer - en Verdens Herredom,
Et Middelpunkt for alle Klodens Lande.
Her sidder Verdens Drot paa høje Stol;
Een Konge kun paa hele Jorden troner!
Hans Vældes Arme naae fra Pol til Pol;
Hans Ord er ene Lov for alle Zoner:
Her knæler hvide Lap og sorte Moor,
Her bøjer Ørknens Søn sin Slavenakke! -
Han, som i Sydens hede Dale boer,
Og han, som boer paa Nordens kolde Bakke.

Hvor mangt et Sekel, før det hertil kom,
Er ej i Tidens Ocean neddukket!
Hvor mangen Stat og mægtig Kejserdom,
Hvor mangt et Folk med Sprog og Navn udslukket!
Hvor ofte er det store Folkespil,
Med Fryd begyndt, tilendebragt med Kummer!
Her svandt en Stat, hist blev en anden til;
Nu vaagned een, og nu faldt een i Slummer.

Hvor mangen Washington har ej antændt,
Den Friheds Ild, der varmt og yndigt straaler!
Et Blink af Tiden - og den er udbrændt:
Vanslægtet Æt den lede Svøbe taaler.
Hvor mangen Kæmpe ligger ikke her,
Forglemt af dem, hvis Fædre han befri'de!
Hvor mangen Konge, som sit Dommersværd
Af ædel Iver stak i egen Side!

Hvor mangen Grandsker gjemmer Jordens Skjød
I Glemsels Nat, med Frugten af hans Møje!
Hvor mangen Skjald, hvis stærke Lue brød
Fra Jorden straalende mod det Høje!
Her ligger den, som Skyens Lue bandt,
Her ligger den, som maalte Stjernernes Veje,
Den, som Magnetens skjulte Kraft udfandt -
Tilsammen dybt i Dødens tause Leje.

Hvad Viisdom virked, og hvad Dyden streed,
Er i et mørkt og bundløst Svælg begravet;
Hver Bæk, som fra sit eget Bjerg randt ned,
Umærket blandedes med Verdenshavet.
Hvoer er den Gang, der udi Kongehal 
Med Himmelvælde Hjerterne henrykked?
Hvoe er vel nu hiin Laurbærkrands, o Skjald! <!-- Hvor] Hvoe ? -->
Hvormed et skjønsomt Folk din Isse smykked?
Din Krands er Muld, som et Pust i Løvet;
Og ingen veed, hvor Kongeborgen var:
Med Drot og Skjald den ligger nu i Støvet.
Det anede du ej, da stolt beruust,
Et lige Maal din Sølverharpe naa'de.

Hvor er, o Philosoph! dit Mesterværk,
Som nye Veje aabnede for Tanken?
Hvoe er, Veltalenhed, din Strøm saa stærk,
Der svulmed lys og varmende for Skranken?

Hvor er den Stjerne, som paa glade Bryst,
Du Kongens stolte Yndling! fordum funkled?
Hvad? straale hine end saa mildt og lyst
Paa Himlens Blaa? og din er plat fordunklet?
Staaer i din Forhal ingen Skare meer,
Og ydmygt paa din Slaves Naade venter?
Er Du og Slaven nu kun Støv og Leer,
Saavelsom dine bævende Clienter?
Hvor er din Herre? hvor det Mildheds Blik,
Der før lyksaliggjorde Millioner?
Det Vredes-Ord, som fra hans Mund udgik,
Og slog til Jord de skjælvende Nationer?

Erobrer! hvor er nu det Heltenavn,
Du Grov saa dybt i Marmorpyramiden?
Sank det end dybere i Jordens Favn? -
Har du ej bedre sejret over Tiden?

Tid! - Tankens Grænse - uden Grænse selv!
Saaledes du vor Stoltheds Boble knuser!
Og din ustandselige, dybe Elv
Hen over Tuen som Palladset bruser.
Du Legemets fordærvende Tyran!
Du Sjelens uopløselige Gaade!
Hvor er den Kraft, som dig omfatte kan,
Og dine evigdunkle Runer raade?
Den - ene den, som Rummet har udstrakt -
Det Rum, der, uden Maal og uden Skranke,
Kun spotter skabte Aanders svage Magt,
Og trodser Sjelenes forvovne Tanke -
Kun den kan gribe i din Kæmpegang,
For hvem der ej er Frem og ej Tilbage,
Der Solsystemer ud i Rummet svang,
Og gav dem Aar og Maaneder og Dage;
Kun den, for hvem der ej er Op og Ned,
For hvem der ej er Før og Nu og Siden, -
Kun den kan fatte Rum og Evighed,
Som selv er over Rum og over Tiden.
Rul frem da, Tid! udbred dig, vide Rum!
Hvi skal min Sjel for eders Afgrund svimle? -
Et tusin Aar er kun et stakket Slum,
Er kun et Spænd imellem tusind Himle.
I ere dog kun Slaver af en Magt,
Der over eder enevældig rækker;
Det samme ,,Bliv'' som eder har udstrakt,
Det Sjælen og til bedre Lys opvækker.
Thi sørg ej, Sjel! for de fremfarne Aar,
Og gru ej ængstelig for dem, som komme,
Om denne Jord med al fin Tant forgaaer,
Naar Maalet fuldt, og Dagene er` omme! -
Naar hver en Videnskab og hver en Kunst
Har naa't den Højde. de nu hige efter,
Naar spredt er hver Uvidenhedens Dunst,
Og helt udtømte alle Aandens Kræfter,
Naar hver en Plet paa Jordens hele Rund
Sit største Maal af Frugtbarhed skal yde, -
Naar Bjergets Indvold og naar Havets Bund
Har intet meer for Ønsket at frembyde:
Da vil den sidste store Time slaae,
Og dette hele Optrin gaae tilende;
En yngre Verden atter skal fremgaae,
Og intet til den undergangne kjende.

Forgjæves er dit Haab, Du stolte Drot!
Dit Navn vil glemmes i de fjerne Tider:
Ej Spor engang blier af dit Marmorslot, -
Det smuldrer som Sesostris' Pyramider.
I Mørket ligger alt dit Kejserdom;
Den støtte, som paa Alpespidsen knejste,
De Troner, som din Højre styrted om,
Og de, som Du paa hines Gruus oprejste.
Der studser Ingen meer ved din Bedrivt;
Af al din Rigdom kun en Grav Du haver;
Ukjendt er Smigersang og Smædeskrivt,
Og selve Navn og Sprog af dine Slaver.
Da gaaer en Fremtids Helt din Kæmpegang,
Og tumler de forfærdede Nationer;
Og over Jorderig en anden Sang
Skal lyde sødt i end ufødte Toner.

Det sammme Øde vente ogsaa Dig,
Du dybe Grandsker! Dig, Du høje Digter!
Ak! Laurens Løv er dog forvisnelig,
Og, som Guldkronen, Bladekrandsen svigter.
En anden Newton og en anden Kant
Skal dybt i Tankens vide Rige trænge,
En anden Holberg lee ad Hobens Tant,
En anden Ewald slaae de søde Strenge:
Naar Marmoret som Liin er smuldret hen,
Naar andre Rafaeler skal henrykke
Hvert Øje; naar en anden Thorvaldsen
Skal vise Verden Mejslens Mesterstykke;
Og naar maaske, som nu, en Fremtids Skjald
Skal paa en Kongegrav i Natten sjunge,
Og Sangen under Himlens mørke Hal
Tungsindigen om sunkne Verdner runge.
</body>
</poem>

<poem id="blicher2003091545">
<head>
   <title>Morgen</title>
   <toctitle>Morgen</toctitle>
   <indextitle>Morgen</indextitle>
   <firstline>Nu skyder Lyset sig i Østen op</firstline>
</head>
<body>
Nu skyder Lyset sig i Østen op,
Den unge Morgen Nattens Tæppe løfter;
Dens blege Rødme farver Skyens Top,
Og skinner gjennem Skovens fjerne Kløvter.

Og Stjerneskaren ind i Himlen gaaer;
Den viger, naar den Solens Komme skimter:
Kun Morgenstjernen end i Æthren staaer,
Og smilende udi sin Bortgang glimter.

Og Morgenvinden foran Solens Karm
Gaaer frem, og vifter kølig mig imøde;
Mildt tindre Bølgerne paa Søens Barm,
Og Skoven Kant og alle Bakker gløde.
Aarvaagen Lærke hæver sig i Sky,
At hilse Solen med Mark og Skov og By,
Og Dagens Larm afløser Nattens Stille.
Den stille Nat med skumle Skyggehær
Maae brat for Dagens milde Lys bortrømme;
Thi Solen paa sit Aasyn Glæden bær,
Og spreder Midnatsmulmets svare Drømme.
I Morgenrødens Flamme Glæden leer;
Forynget vaagner Haabet af sin Dvale;
Det aabne Øje kraftens Godhed seer
Paa Fjeld og Sø, i Mark og Skov og Dale.

Stig ogsaa du, mit haab, af hævet Bryst!
Blik over Jorden, du mit glade Øje!
Fyld dig min Sjel! med Troens milde Trøst!
Paa Haabets Straale hæv dig mod det Høje!
Hæv dig igjennem Tvivlens tykke Damp!
Kast Mismods Aag, som tynger dig til Jorden!
Føl glad, at al din Tvivl, din Sorg, din Kamp,
Er Viisdoms Plan, som Jordskjælv, Storm og Torden
Føl, at en evig, skjønt usynlig Magt
Alt til et uforrykket Maal fremleder:
Den samme Haand, som Lyset har udstrakt,
Er den, som Mørket over Jorden spreder;
Den samme Kraft, som Blomsten visne bød,
For Blomsten Jordens haarde Skorpe bryder;
Den samme Røst, som Tordenskyen brød,
I Dalens Kilde, ærkens Strube, lyder.
Den, som nedsender Haglen paa din Mark,
Og splintrer Egen med sin Tordenkile,
Han klæder Skovene med Løv og Bark,
Og varmer Dalene med Solens Smile.

Hvad er Uorden i det store Alt? -
At her er Stad, og hist en Hytte brænder;
At her et Blad og hist en Trone faldt;
Er det ej Værk af samme Almagts Hænder? -
Den, som har Millioner Soles Gang
Bestemt ved faste Love, mon han fejler,
Naar Floden drukner Høsten paa din Vang,
Og naar dit Skib mod skjulte Klipper sejler?
Og mon han fejler, for dit korte Blik
Ej rækker til det sidste Led af Kjæden?
Mon Universets Værk urigtigt gik,
For det ej følger Mandens Plan herneden?
Du Svage! som Dig fordriste vil
Formastelig i Verdens Gang at rette!
Du som ej veed, hvoran et straa blev til,
Tør dig som Dommer over Skjæbnens sætte!
Hvo est Du, som Dommerstol Dig svang,
Og i de evige Annaler læser?
Du, som end ikke kjender Vindens Gang,
Hvorfra den kommer, og hvorhen den blæser.

Hvad tør Du kalde ondt? - at Døden Dig
Paa Midten af din Bane overfalder?
At Evihedens Porte aabne sig,
Og Dig fra Sygdom, Sorg og Smerte kalder?
Er Sorg og Sygdom her det lod, Du faaer,
Og est Du her en Arving Kun til Smerte;
Er Døden jo en Ven og Frelser, naar
Den Knuser kun et Harmbetynget Hjerte.

Og er da Sygdom vel et Onde her,
Som Følelsen af Sundhed Dig forhøjer?
Den, som angrebes ej af Sorgers Hær,
Ham, mæt af Fryd, vist Intet meer fornøjer
For den er Sommeren ej mild og varm,
Som barske Vindes Kulde aldrig rysted,
Og den, som ej har følt en Fjendes Arm,
En Ven ej heller til sit Hjerte krysted.
Og aldrig skinned Dagen Dig saa klar,
Naar Du ej savned den de mørke Nætter;
Hvis Hunger ej din Føde kryddret har
Du væmmes skal ved alle Crøsi Retter.

Hvad tør Du kalde ondt i Skyggers Land?
Er Sorg da meer, end Længsel efter Glæde?
Men begge ligeligt afvejer han,
Som holder i sin Haand den store Kjæde.
I lige Skaaler vejer Viisdoms Gud
Til hver en Sjæl dens Lod af Fryd og Kummer;
Enhver sin Kalk af Smerte tømmer ud,
For fuldt at naae den Fryd, hans Hjerte rummer.

Du sørger, for ej en Krone fik?
Fryd Dig, at ej dens Vægt skal Dig nedtrykke!
Og om paa Ærens Blodmark ej Du gik,
Du laae jo roligt udi Fredens Skygge?
Misunder Du den Rige Guldets Glands,
Hvorfor ej al den Harm, som Guldet følger?
Misunder Helten Du hans Laurbærkrands? -
Hvi ej Blodpletterne, som Krandsen dølger?

O klag dog ej uskjønsom, Jordens Søn!
Fordi Du ej fik alle Lykkens Gaver;
Priis Himmelen, at Du endnu en Bøn,
Endnu et Haab, et Savn, et Ønske haver!
Priis Himlen, at den gav det i din Haand,
Selv Dig at skabe Hjertero herneden,
Idet den vakte Haabet i din Aand -
Haab, Anelse og tro paa Evigheden.
Priis Himmelen, som i dit Bryst har vagt
Til Dyd og Viisdom Kjærlighed og Længsel!
Lyksalighed er i din egen Magt,
Paa Kongetronen og i Slavefængsel.
Er Sokrates ulykkelig, naar han
Maae drikke Giften, Lastens Træl ham rækker?
Og Regulus, naar de paa fjerne Strand
Den ædle Helt paa Pinebænken strækker?
I sit Pallads Maria skjælve maae,
Johanna Gray paa Rettestedet smile;
Montrose sover paa det mugne Straa:
Hans Dommer sukker efter Søvn og Hvile.

Ondt her paa Jorden ene Lasten er;
Kun Lasten er den eneste Ulykke;
Sin egen Bøddel er kun Sjelen her,
naar den forvilder sig i Tvivlens Skygge.
Og hvorfor tvivle? gik da fremad Du
I Tankens Verden, for at gaa tilbage?
Kan dette vel din Frygt opvække nu,
Som var din Lyst i Tankens Fødselsdage?
Nej! dette stærke Frimod i dit Bryst,
Det lyver ej, det springer over Døden,
Saavidt som hvert et Foraar har sin Høst,
og Dagen ganger frem af Morgenrøden.
Og vakler Du, da grib den Faderhaand
Som Kjærlighed fra Himmelen Dig Rækker!
Paa Troens Himmelstige hæv din Aand:
Saa smelter Taagen, som dit Øje Dækker.
Vel stiger Du ved egen Styrke op;
Men vogt Dig! ak saa let Dig Foden glipper;
Saa let Du svimler paa den stejle Top,
Naar Dig et Led af Tankens Kjæde slipper.
Men evig Du urokket stande skal,
Naar Du foroven fast dit Haab begrunder:
Da stiger Du til højen Himmelhal,
Naar Verden svigter, synker nedenunder.

Hvo er da Du, som dette Lys modtog,
Der Dig vejleder,trøster, varmer, fryder,
Og dog dit Blik i Sorg til Jorden slog,
For al din salighed ej flux frembryder?
Et Straaleglimt Dig sendte Himlen ned,
En Stjerne paa din Sti i Jordens Dale,
Et Gjenskin af en evig Kjærlighed,
Et Skjær fra Evighedens Glædessale.
Saa fvag var ej den fromme Dannebod,
Der hviler under denne grønne Tue;
Hun fuld af Haab, skjøndt halv i Mørket stod,
Og varmede sin Barm ved Østens Lue.

Og staaer Du fast, da see ej med Foragt
Til den, som ledes af en mindre Flamme!
Er den ej tændt udaf en evig Magt,
I Viisdom og i Kjærlighed den samme? -
En Kjærlighed, som sender Haabets Skjær
Til alle sine Børn paa Jorderige -
En Viisdom, der blot giver til Enhver
Hvad just er nok, for højere at stige.

Eet ønsket Maal dog for os alle staaer,
Een Himmellængsel i os alle brænder;
Og skjøndt vi ad forskrækkelig Bane gaaer,
Til fælles Gud vi vore Suk opsender.

Den vilde Jæger, rød af Dyrets Blod,
Ved Blod vil den Useetes Naade vinde;
Hans Hu er Striid, og grusomt er hans Mod,
Og derfor maae paa Altret Blodet rinde.

Den fredelige Landmand bærer frem
Af Jordens Grøde, som til Lysets Hjem
Opsender Sukke, Taarer, Gang og Bønner.

Den Vises Offer er hans Kjærlighed
Til alt det Levende og Livets Fader,
En Sjel, som grandsker, men i Ydmyghed,
Som ynker Lastens Træl, men Lasten hader;
Med Lastens Træl han dog tilfælleds har
Een Tro: at Dyden er den største Hæder;
Og med den Blinde dette Haab saa klar
Om bedre Lys, om bedre Himmelglæder.

See! Negrens Himmel er hans gule Sand;
Hans Paradiis er blandt hans Fædres Grave.
Langt skjønnere den kjelne Muselmand
Udpynter sig en evig Edens-Have.

En Græker havde sit Ælysium;
Til Skyen hæved sig den gamle Galler;
Han svæved højt udi det vilde Rum
Fra Sol til Sol igjennem Himlens Haller.

Mit Anker kaster jeg paa Golgatha;
Forgjæves kan ej Sanheds Konge bløde:
Hvor han sig til Faderen svang, derfra
Jeg svinger mig i Haabets Morgenrøde.

Du Mismods Søn! hvi vaander Du da Dig?
Vee Dig! har Du forsaget alle Glæder, -
Den onde kun er heelt ulykkelig,
Den Gode smiler selv, idet han græder.
Kun hiin fortvivler; men den Gode veed,
At Sorgen er kun Mindelse om Glæden,
Et fast, et helligt Pant paa Evighed,
En Storm, som bøjer, men som modner Sæden.

Drøm nu ej meer om Frihed her paa Jord!
Den Vise kun er fri, og fro tillige:
Den sande Frihed i dit Ydre boer,
Og intet andet Sted i Verdens Rige.

Kom Viisdoms Søn! bekræft Du Skjaldens Ord:
Sit maal af Glæde hvert et Hjerte nyder,
En Helbreds-Urt for hver en Sygdom groer,
Og Trøstens Kilde ufortørret flyder;
Hver Dal, hver Klippe fik sin Kilde klar,
Hvor Jordens Land med egne Blomster brammer,
Hvert dødligt Bryst sin egen Glæde har,
For hvert et Øje Haabets Straale stammer.

Min Fryd er Gangen, Gangen er min Trøst,
Min Fryd i Glædens milde Solskindsdage,
Min Trøst i mørke Timer, naar mit Bryst
Udaander Sukke og vedmodig Klage.

O skjønne Gave! kjere Himmelpant!
Jeg bytted dig ej for et Kongerige;
Om hver en jordisk Lyst end brat forsvandt,
Som Haabet trofast, du skalt aldrig svige.
Du følger med i Fængslets skumle Vraa,
Og du ledsager op paa Kongestolen,
I Kampens Brag, i Storm paa Bølgen graa,
I Rigers Ørk og oppe under Polen.
Foruden dig hvor er dog Vejen trang,
Vort Liv er Døs imellem Søvn og Vaagen!
Til Dans opliver du den tunge Gang,
Forjager Skyen, og adspreder Taagen.
Du farver lysre den grønne Vaar,
Den skjønne Rose skjønnere du smukker;
Du gjør, at Solen klarere optaaer,
Og Maanen rødere af Havet dykker.
Du aabner frygtsom Ynglings tause Bryst,
Du siger skjønt og kjekt, hvad Pigen stammer,
Du luttrer, hæver Livets bedste Lyst,
Du tænder og du nærer Hjertets Flammer.
Ved Gang gaaer Helten dobbelt kjek i Strid,
Ved Gang foreviger hans bolde Iid,
Meer end det Løv, hans blege Tinding krandser.
Din Ild oplyser Templets høje Hal,
Du laaner Andagt dine Englevinger,
Varmt banker Hjertet ved dit Tonefald,
Og Sjelen sig i Gang til Himlen svinger.

Ja selv blandt Gravene, du Himmelmø!
Din Røst er sød, og yndig er din Taare;
Din Søn du lærer smilende at døe,
Og uden Skræk at see den sorte Baare.

Gaa bort nu fra den kongelige Grav!
Lad Frygt og Mismod blive hos de Døde!
Let griber jeg min Harpe og min Stav,
Og vandrer fro mod Østens Morgenrøde.
</body>
</poem>

</content>
</section>

<poem id="blicher2003091546">
<head>
   <title>Til det gjenfødte Grækenland</title>
   <toctitle>Til det gjenfødte Grækenland</toctitle>
   <indextitle>Til det gjenfødte Grækenland</indextitle>
   <firstline>Saa est Du da omsider vaagnet op!</firstline>
</head>
<body>
Saa est Du da omsider vaagnet op!
Saa rejser Du Dig nu fra dybe Dvale,
Og ryster Lænkerne fra Oetas Top
Og til Taygeti Skovbekranste Dale!

Og ryst dem, Græker! O, men ryst dem af!
Ak! alt for længe under dem Du sukked;
For længe Du paa frie Fædres Grav
Din Nakke under Slavepisken bukked.

Hvor kunde Du de mange Sekler gaae
Som Træl paa Marathons blodstænkte Vange?
Hvor Qiedens Myriader blege laa,
Du hørte fejg hans Ætlings Sejerssange.

Hvor Leonid Barbarers Flokke slog,
Og fandt den søde Heltedød paa Valen;
Du bange for Halvmaanen Flugten tog,
Og rendte skjælvende for Hestehalen.

Saa løb ei de, der ved Platæa streed,
Og slog, skjøndt een mod fem, de stolte Fiender;
Men nu paa Pindus og ved Redas Bred
Den vilde Scythe Sejerskrandsen binder.

Nu - ja! Men aldrig meer! - Drag ud dit Sværd!
Og gjem det ej, før Du har Krandsen vundet!
Vend ej tibage fra din Kæmpefærd,
Før sidste Draabe Tyrkeblod er rundet!

Med Tyrkens sorte Blod Du vande skal
Den Jord, som suged dine bedste Taarer!
Med Tyrkeliig fyld Thermopyles Hal!
Og levn ej Fiende, som Dig atter saarer!

Hvor yndig straaler Friheds klare Sol,
Og smelter Taagen med sin Himmellue!
See! alle Folkefærd fra Pol til Pol
Saa længselsfulde hen mod Lyset skue.

De skue Dig, Achajas unge Søn!
Af dine Fædres Glorie omstraalet.
Kæmp hjertelig! Du kæmper ej i Løn;
I Friheds Morgenglans Du svinger Staalet.

Du seer din Grande, som forgjæves tog
Det Banner, han ej mægtede at holde;
Men ogsaa han, som paa Morgarten slog,
Og fejred. een mod ti, ved Gempachs Volde.

Dig seer Iberen, selv i Kampen stædt;
Dig seer med Jubel fra sin Skov Germanen;
Og Thules Søn fra Fjeldet sneebeklædt,
Paa Bjerget Gothen, paa sin Slette Danen.

Dig skuer Galleren, af Striden træt,
Og han, som strider end ved Platas Vande;
Og han, som, selv forlængst af Frihed mæt,
Forfølger den i alle Klodens Lande.

De skue Dig- men vendt ej Hjep fra dem!
Den Ventende til Hjelpen ofte brøste -
Træd selv, træd ene Du i Kampen frem!
Saa skal Du ene Kampens Frugter høste!

Sving Korstes Banner! sving det højt i Sky!
Til Sejren eller Døden Du det bære!
Ha! skulde Du nu atter skændigt skye,
Bortkastende din Tro, dit Liv, din Ære?

O, skulde Du nu ræddes for at døe? -
Mon Fienden heller Du skue lyster?
Naar glubende han skænder Viv og Mø,
Og støder Dolken i blodstænkte Bryster.

Maaske din spæde Glut Du rolig seer
At spiddes sprællende paa Krigerlandsen!
Mens Janitskaren vildt i skyen leer,
Og i dit Tempel træder Sejersdansen.

Og naar han i sin Faders hvide Haar
Sin Næve vikler, og med vilde fagter
Og haanligt Griin hans gamle legem slaaer,
Og som et Offerdyr ved Altret slagter.

Da staaer hans Søn, som ved sin Ungdoms Arm
Ham kunde frelst, men vilde, torde ikke -
Da staaer han der med Slanger i sin Barm,
Og Ungers tifold bittre Skaal maae drikke.

Nej før skal Osfa atter hæves op
Paa Pelion, før skal Cafteles Bølge
Sig løfte mod Olympens Tvillingtop,
Og Hæmus sig i Tempes Huler dølge!

Herfrem til striden! frem I Spertas Mænd!
Lycurgi rustne Sværd grav op af Jorden!
Væk op, væk op det sunkne Mod igjen!
Og ryst Bysanz med Frihedskampens Torden!

Æt af Miltiades og Aristid!
Du Green af Simons Heltestamme!
Slaae! - eller fald som Leonid!
Tænd Baunen an! lad Hellas staae i Flamme!

Du staaer, hvor før Espanminondas stod,
Frisk, muntre Dig! ryst Søvnen af, Bøote!
For Pelopiders Sværd sank her i Blod
Tartar, Phoenicer, Perser, Galler, Gothe.

Du Skud af Temistoclis Kæmperod!
Skue Salamis! der Du dit Flag udfolde!
Bestiig dens Bølge med hans Heltemod,
Og kæmp som han fra dine Egevolde!

Stiig, gamle Phoenix, af din Aske frem!
Bliv ung igjen, og ryst din stærke Vinge!
For længe slumred Du i Friheds Hjem:
Nyfødt Du Dig igjen fra Baalet svinge!

Hug! stik og slaae! brug dig paa Land og Vand!
Stands ej, før Du har renset Hellens Dale!
Hud ned Halvmaanen fra hvert Tempels Rand,
Og fej den ud, den lede Hestehale!

O Du, den ædle Friheds Fosteland!
Den Vises, Kunstnerens og Skjaldens Vugge!
For Verden Du først tændte Lyset an -
O! lad ej Mørket andengang det slukke!

Nationerne Du vise andengang,
Hvorledes der for Frihed ret maae strides!
Væk dem med Pindars og Tyrtæi Sang!
Og giv os atter end en Æpytides!

O Græker! Græker! skue din Fædrejord!   <!-- Græker!] Græker1 -->
Hvor nu en Cadi svajer i Kaftanen,
Vor i din Borg sig nu en Pascha kroer,
Og nikker stolt og haanlig med Turbanen;

Hvor ræd og skjælvende Du lister Dig,
Foragtet Slave, bøjer Dig for Slaver;
Din Fædrearv de har bemestret sig,
Og næppe nok en Grav hos dem Du haver.

Hvor ganske anderledes var det, da
Du i Persepolis gav Meder Love;
Da for din Phalanx rysted Asia!
Og Scytheblod formørked Euphrats Vove!

Da Xerxes flygted paa en Fiskerbaad,
Og alt hans Guld dit skjønne Delphi smykked;
Da Viisdom troned i Archonters Raad,
Og Skjaldekvad et Heltefolk henrykked!

Da Phidias af døde Marmorblok
Ved Mejslen levende Gudinder skabte,
Og ved Apelles`Værk selv Kunstnerflok
Sig i Beundring og i Glæde tabte!

Ej var saa stille paa Alphei Vang,
Da raske Ungdom streed for Egeblade;
Løb - brødes - og den tunge Diskus svang,
Og vise Oldinger om Skranken sade.

Ej var saa taust udi Arcadien,
Da Hyrdefløjtens søde Trille lokked
Bag Myrthernes Hyrdinden til sin Ven,
Mens rige Hjorde sig i Dalen flokked.

Og nu, og nu! - O Græker! hæv din Arm!
Grib Frihedskrandsen - Himlens Skjønne Gave!
Kast Aaget bort! flæng det mod Fiendens Barm!
Sejr! eller døe paa dine Fædres Grave!

Du staaer for Fder og for Moder kjær
For Børn og Viv - hvi skulde Du da bæve?
Og falder Du end selv i blodig Færd,
I frihed skal din frelste Søn dog leve.

</body>
</poem>

<poem id="blicher2003091547">
<head>
   <title>Nygrækernes Sejershymne</title>
   <toctitle>Nygrækernes Sejershymne</toctitle>
   <indextitle>Nygrækernes Sejershymne</indextitle>
   <firstline>Løft din Isse, Pindus! Du est fri</firstline>
</head>
<body>
Løft din Isse, Pindus! Du est fri:
Knejs i Stolthed over Hellas Dale!
Sprængt er Lænken, som det bandtes i,
Grækerland er vaagnet af sin Dvale.

Hørte Du ej Kampens Tordenbrag?
Stormen, der om dine Fødder bruste?
Det var Tyranniets sidste Dag;
Det var Stambuls Magt, de sønderknuste.

Det var Danaer, som Sværdet drog -
Bruus, Eubøas Hav, mod Thermopyle!
Der hvor Leonidas Persen slog,
Har Du hørt de slagne Tyrker.

Hæv din Top, Olymp! nu est Du fri;
Spring, Castale! Bruus, o Hippocrene!
Phøbos, syng med dine Døttre ni!
Tænd i Skyen dine Straaler rene!

Straal i Klarhed fra din deelte Sky!
Mørket svandt, og Natten er bortveget.
Friheds Fosteland er født paany;
Scythen er til Tartarus nedsteget.

Saae Du ej, hvorlunde Græken streed
Med sin Faders Sværd mod Tyrkehorden?
Janitskaren flux i Græsset beed,
Spahi sank fra Hesten ned til Jorden,

Bej og Pascha flygtede med Hast,
Vinden hvinte gjennem Hestehalen,
Mahoms gamle rustne Scepter brast;
Tyrken faldt, men Græken stod paa Valen.

Ene stod han i den hede Dyst,
Ej for Hellas fægted fremmed Kaarde.
Selv vi stingede vor Fiendes Bryst;
Selv vi Frihed vandt i Strid hin haarde.

Derfor jubler over Land og Ø!
Hæv din Røst, højbarmede Græskinde!
Syng din unge Helt, Achajas Mø!
Olding! lad din Glædestaare rinde!

Gamle Gubbe! hæv nu højt dit Blik!
Drik din frie Luft, som Dig ombølger!
Om dit Liv end bort i Trældom gik,
Frie Slægt Dig nu i Graven følger.

Frie Fædres kjække Sønner! her
Under Gange fletter Laurbærkrandsen!
Under Gang i Frihedds Morgenskjær
Sving Dig, Pigeflok, i Cirkeldansen!

Dans, Areader, paa din frelste Jord!
Hører Du, hvor Spartas Fløjter klinge,
Jæger, som paa Majnas Bjerge boer,
Du Messenes Mø i Dansen svinge!

Hydriote! hæv din stærke Arm!
Lad din Concha lyde over Havet!
Bland din Sejerssang med Bølgens Larm,
Under den Du Fienden har begravet!

Kom, fra Gulis Klippe, Heltehær!
Der er Pascha Dig ej meer belejrer.
Sønderbrudt er nu Barbarens Spær;
Tyrkermaanen sank, og Korset sejrer.

Kom Æstoler! Du var ogsaa der,
hvor vi paa den grønne Turban tramped,
Kom Thessaler! Du var ogsaa nær,
Da af Tyrkeblod dit Tempe damped.

Spartas Ætling! træd nu atter frem!
Giv de vilde Dyr Taygeti Skove!
Boe som Herre i Lycurgi Hjem!
Bad Dig atter i Euorotas' Vove!

Stiig, Athener, fra Hymettos ned!
Pelopidas, fra dit nye Cadmea!
Undergang for Frihed Græken streed,
Og Trohæen rejste ved Platea.

Fejret har vi nu olympisk Leeg;
Dødens Diskus vi mod Fienden sendte.
For Athletens Tag Barbaren veeg,
Og i Veddeløb fra Banen rendte.

Sejret har vi nu mod Vold og List,
Frihedstemplet rejser sig af gruset.
Sjelens Lænker brød vor Frelser Christ;
Legemets vi selv har sønderknuset.

Du est fri, fryd Dig, Hellenia!
Lad din Lovsang tone gjennem Tiden!
Priis den Evige - halleluja!
Han gav Haab og Mod og Sejr i Striden.
</body>
</poem>

<poem id="blicher2003091548">
<head>
   <title>Ipsara</title>
   <toctitle>Ipsara</toctitle>
   <indextitle>Ipsara</indextitle>
   <firstline>Halvmaanen over Askedynger staaer</firstline>
</head>
<body>
Halvmaanen over Askedynger staaer,
Og mat og gusten som en Dødning smiler;
Den røde Bølge vildt mod Klippen slaaer,
Og skjælvende igjen mod Dybet iler.

Strandmaagen svinger sig med Skriig i Sky,
Og flygter fra de dampende Ruiner;
Men Ravnen til den ødelagte By
Med graadig Lyst igjennem Luften hviner.

Ipsara! Du, som klippebygget stod,
Og hæved Dig, en Dronning, over Havet,
Ak! sank Du nu Emmer og i Blod?
Er al din Vælde nu i Gruus begravet?

Hvorlunde faldt Du, unge Grækerstad?
Hvor est du nu saa taus og øde vorden?
Hvo laved Dig det grumme Birtingsbad,
Og jævnede din høje Vold med Jorden?

Ej faldt Du som et Lam i Ulvens Klo,
Ei som for Høgen værgeløse Due.
Du segnede, men ei din Fiende loe;
I Faldet brød Du Sejerherrens Bue.

Som Bjørnen faldt Du efter blodig Kamp,
Som Løven bag en Vold af dræbte Fiender;
Du sank tilsammen under Ild og Damp;
Mordbrænderens i Helteblodet rinder.

De tordnede: Du svarte Skrald paa Skrald,
Du spidded dem paa Stridens røde Landse;
Liig Samson knuste Du dem i dit Fald,
I Døden tumled de paa vundne Skandse.

Uhævnet styrtede Du ej til Jord,
Og ej som Ræven ræd du indebrændte;
Paa Ildens Vinger du til Himlen foer,
Og ned til Hel de knuste Fiender sendte.

O Du, som sukker dybt af ængstet Barm,
Tilbed og haab, selv under bedske Taarer!
Forkortet er ej Herrens Almagts Arm,
Og læge vil den samme Gud, som saarer.

Nej! ej forgjæves har han Haabet vakt;
Ei for at slukkes Lyset han antændte:
Til Støvet har han Trøstens Balsom rakt,
Da Tvivlens Nat til Troens Dag han vendte.

Lad Nattens Aander ruste sig til Striid!
Lad Vellyst, Guld og Grumhed Jorden hærge!
Om seent, engang dog kommer Frelsens Tid,
Og Dagen skinner over Dal og Bjerge.

Men Du, o Græker! som i Kampen staaer,
Som ene Friheds Himmelbanner svinger;
Med Fiendeblod Du læge skal Dit Saar,
Mens Sorgen i Din Barm Du fast betvinger.

Qvæl Vemodssukket i dit stærke Bryst!
Knug i Dit Øje Taaren flux tilbage!
Nu rejse Du Dig ret til blodig Dyst,
Og Sværdet nu til dybest Hug uddrage!

Sejr, Hellas! eller og for evig fald!
Den rette Kampdagssol i Øst opluer;
Hist straaler den paa evig Frihedshald -
Og hist Tyrannens Fængselshule truer.

Glem ej Ipsara paa den hede Dag!
Dens Aske end bag sorte Mure gløder;
Glem ej Ipsara, naar med Kæmpeslag
Du de blodstænkte Morderflokke møder.

De Trællehænder dryppe end af Blod,
Af Værgeløses Hjerteblod de dampe.
Styrt dem til Jorden! træd dem under Fod;
Som Skarn paa Marken Du til Støv dem stampe!

O Græker! løft Dit Vredes-Øje! - see!
Nymaanen paa Ipsaras Tomte blinker;
Den truer rædsomt, liig en hvæsset Lee,
Og Dig til Døden eller Sejren vinker.

Til Sejr! til Sejr! Løft Korsets Himmeltegn!
I dette Tegn Du stride skal og vinde!
Dit frelste Land bag Dine Sværdes Hegn
Skal Sejerskrandsen til Din Isse binde.
</body>
</poem>

<poem id="blicher2003091549">
<head>
   <title>Navarinoslaget</title>
   <toctitle>Navarinoslaget</toctitle>
   <indextitle>Navarinoslaget</indextitle>
   <firstline>Der var en Tid, da Hellas som en Have</firstline>
</head>
<body>
Der var en Tid, da Hellas som en Have
Stod signet trindt med Blomster og med Frugt:
Da Bjerg og Slette yded rigt sin Gave,
Og Bækken gjennem kornet fandt sin Bugt;
Og Figenlunde og Olivenskove
Beskygged Flodernes og Søens Vove.

Der var en Tid, da Elis' skjønne Vange
Til Leeg forsamlede Achajas Folk;
Da Fjeld og Lund gjenlød af Skjaldens Sange,
Da vise Olding var Naturens Tolk;
Da Ynglingen for Lyst de Kræfter øved,
Som siden blødende Barbaren prøved.

Der var en Tid, da Fred og Frihed bygged
Paa Lovens faste Grund det skjønne Land;
Da hvert et Bjerg og Glædesdal beskygged,
Og Havet kyste en lyksalig Strand;
Da Borgersind var Byers stærke Volde,
Og Fædre hvilte trygt bag Sønners Skjolde.

Der var en Tid, da Laurens grønne Krandse
Bar snillets Hæder, Tapperhedens Løn;
Da Fiendeblod kun farved Stridens Lanse,
Barbarens skjalv for Friheds kjekke Søn;
Da Kjærlighed og Venskab ene vare
De Lænker, Grajas Folkeslægter bare.

Der var - der var den Tid - nu er den svunden;
Achaias gyldne Alter er forbi.
I Sekler har det skumret lænkebunden,
Og tungt var Aaget, som det sukked i.
Nu vaagner det og ryster med sin Lænke -
Skal atter det i Trældom sig nedsænke?

Alt rinde jo Olympiader tvende;
Fortvivlet kæmper det mod Overmagt.
Men Aaget, ak! naar Kampen er tilende,
Bliér tungere maaskee paa Hellas lagt.
Den christne Broderverden Striden skuer,
Mens Friheds Fosterland gaaer op i Luer.

Det tordner og lyner; de sortnende Skyer
Paa Himlen opstige, og Solen bortflyver,
Barbaren de frugtrige Marker nedtramper,
Hvor Blodet af Qvinder og Oldinge damper.
Mod Gamle og Spæde sin Landse han sænker,
Han slynger om Hellas de skændige Lænker.
Hvo hjelper, hvo frelser fra Trældom, fra Døden?
Har Du ej en eneste Ven udi Nøden?

Det tordner og lyner, hellenien bæver;
Det graadige Hav Hekatomberne kræver.
Ildsprudende Munde paa dampende Snekker
Med Brøl og med Hylen til Striden opvækker.
En skare af Oldtidens vældige Helte
Sig lejre foroven paa Skyernes Belte,
Kampdommeren ned paa de Stridende skuer:
Messeniens Havn er et Svælg udaf Luer.

Det tordner og lyner; Hellenien ryster.
De Kæmpe, de kæmpe i blodige Dyster.
Det gjælder et Folk, som, i Dvale nedsænket,
Til fædrene Bjerge i Tiderne lænket,
Opvaagner og griber i Kjæderne haarde,
Og svinger fortvivlet den rustnede Kaarde.
Skal Hellas gjenfødes i Lynild og Torden?
Hvad eller for evig udslettes af Jorden?

Det tordner og lyner i Masternes Skove;
De Bølger henvælde den blodige Vove.
De raabe heel højt med Kanonernes Munde,
De rykke i Lænken, Tyrannerne bunde;
De rykke i Svøben, Tyrennerne svinge,
Og støde dem Staalet i gispende Bringe.
Paa Bjergenes Aas ligger Gubber og Qvinder,
Og Bønner opstige, og Taarer nedrinder.

Det tordner og lyner, i bølgende Dampe,
Som skjule de haarde, de rasende kampe,
Jeg Korset, det hellige, knejsende skimter;
Mod Tyrkernes Maane det truende glimter.
Hvo møder dem med ødelæggende Flammer?
Har Grækenland fundet en Ven i sin Jammer?
Ja! Timen har slaget: ved Kæmper fra Norden
Skal Hellas gjenfødes i Lynild og Torden!

Det er forbi. Og Kamporkanen hviler,
Fra blege Sky det tordner ikke meer;
Og Aftensolen, som i Taager smiler,
Til Navarinos trætte Kæmper seer.
Hvi smiler Du, o Sol! er Sejren vunden? -
Ja! Tyrkens stolte Flaade er forsvunden.

Saa ærligt streed de djærve christne Helte;
De gik med Hæder ud af Kampens Brag!
Der er ej Fiende mere; Bølger vælte
Hen over Røverhordens sunkne Brag.
Tyrannens ene Vinge er nu stækket,
Og det forsagte Hellas gjenoprettet.

Dog see! endnu Halvmaanen trodsigt knejser
Paa Grækerfolkets jammerfulde Strand.
Kæmp, Helteflok! indtil Du atter rejser
Bort Frelsestegn paa det gjenløste Land!
Du har afhugget Gribbens ene Vinge;
Hvorlænge skal han med den anden svinge?

Naar fra Stambul Halvmaanen er forsvunden,
Først da er Kampen endt og Sejren vunden.
Naar enigheds og Fredens baand er slynget
Om Grajas Folk: først da er det forynget.
Naar i Europa ingen Tyrk skal braske:
Først da opstander Phønix af sin Aske!
</body>
</poem>

<poem id="blicher2003091550">
<head>
   <title>De Indmurede</title>
   <subtitle>(Et Vinteraftens Eventyr)</subtitle>
   <toctitle>De Indmurede</toctitle>
   <indextitle>De Indmurede</indextitle>
   <firstline>Hør: Vinterstormen tuder huult derude</firstline>
</head>
<body>
Hør: Vinterstormen tuder huult derude,
Og Sneen pidsker paa den frosne Rude;
Men her er luunt, og muntert brænder Flammen:
Velan, I kjere Piger, Rykker sammen!
Mens Sneen fyger, og mens Stormen blæser,
Jeg af en gammel Krønike Jer læser
Hvad I dog gjerne høre, jeg jo veed:
Et Eventyr om trofast Kjerlihed.

Etsteds langt ude i det tydske Rige,
Hvor vilde Klipper op mod Himlen stige,
Og spejle sig i Rhinens blanke Vand:
Man seer endnu paa Fjeldets stejle Rand
Ruiner af et gammelt Fangebuur,
Et afbrudt Taarn, en halv nedstyrtet Muur;
Og trindt omkring de mørkerøde Dynger
De grønne Ranker Brombærbusken slynger.
I Revnerne nu Tjørn nu Tidsler groe,
Og Ravn og Ugle kun i Borgen boe.
Et gammelt Sagn end kalder dette Gruus:
Odos og Adelgrundes Brudehuus.

Ej langt derfra, men dybere i Skoven,
Hvor tykke Graner lukke sig foroven,
Og Elven brummer dybt ved Bjergets Fod,
Det egentlige Herresæde stod.
En vældig Ridder det engang tilhørte,
Som Sværdet drabeligt mod Tyrken førte,
Som mangen Garacener-Landse brød,
Og farved mangen sneehvid Turban rød.
Tisidst bedækt med Hæder og med Ar
Fra Jødeland han hjemad vejen ta'er.
Og over Bjerg, og over vilden Vove,
Og gjennem Ørk, og gjennem grønne Skove,
Paa Land sig Hengsten under Helten strækker;
Paa Vandet bærer ham Benedigs Snekker.

Omsider Ørk og Skov og Bølger blaae
Imellem Rhin og Jordan bag ham laae;
Og, glødende i Aftensolens Lue
Han Altenborgens høje Tind mon skue.
Der havde Ridderen, da han drog ud
Til Østerland, forladt sin unge Brud.
Nu længselfuld udstrækker han sin Arm,
At trykke hende til sin Heltebarm:
Og længe førend Vindelbroen falder,
Han længselsfuld den Elsktes Navn paakalder.

Men Hermuntrude hører ej hans Stemme;
Hun hviler sødt i Graven stille Gjemme.
Fem Gange alt har Foraarssolen vakt
Den døde Jord, mens Hermands Viv var lagt
I dyben Søvn blandt sine tause Frender.
Vor Ridders Bryst et Smertessuk udsender;
Hans Øjne mørknes af den svare Sorg,
Og øde er hans gamle Fædreborg.
Men see! en venlig Glut hans Knæ omfavner?
Før Moderen i Døden maatte blunde,
Hun Livet skjænkte liden Adelgrunde.
Vor Ridder løfted hende paa sin Arm,
Og trykker Trøstens Engel til sin Barm.
Hans Sjel er deelt imellem Sorg og Gammen;
Han blander Suk og Smiil og Graad tilsammen.

Paa Tiden Vinger Aarene henfor,
Den lille Adelgrunde vorder stor,
En dejlig Jomfru, Altenborgens Pryd,
Den gode Ridder Hermans Haab og Fryd.

Ej vil jeg her om hendes Skjønhed tale;
Ej prøve det Umulige at male.
Et Ansigts Træk man lettelig beskriver,
Men ej den Aand, som Billedet opliver.
Jeg skildrer vel en Lilliebarm, som svulmer,
Men ej den søde Ild, derunder ulmer, -
En Purpurmund, hiint Elskovs Honningbæger,
Men ej det Smiil, der Læberne bevæger;
Et Øje ømt som faure Vaarfiol,
Men ej hiint Trylleglimt fra denne Sol;

De Smilehuller smaa i Rosenkinder,
Men ej den Elskovgud, man deri finder.
Kun dette Ene kan jeg Eder sige:
Hvad hver en Elsker skuer hos sin Pige,
Hvad den kan see, og hvad blot den kan tænke,
Som bærer Amors bløde Rosenlænke,
Hvad Øjet skuer, og hvad Hjertet troer,
I Overmaal hos Adelgrunde boer.

Hvad Under da, om mangen Yngling brænder?
Ja om den Ældre selv hiin Magt erkjender,
Der selv de største Helte tidt betvang,
Og viser sig ej blot i Skjaldes Sang?
Men see et Under! - at af Kjerlighed
En sexten Somres Mø endnu ej veed:
Een Ridder jævnlig kom, en anden gik,
Men Ingen Adelgrundes Hjerte fik.
End kun for Faderen hun det oplukker;
Hun smiler, mens forelsket Yngling sukker.

Smiil ej, Du Lille! snart din Time slaaer,
Da ogsaa Du med saaret Hjerte gaaer,
Da taareblændet dit Drømmeblik sig sænker,
Seer vel, men hader ej de stærke Lænker.

Unge Odo var forbuden Elskovs Frugt,
Hans Moder døde under Klostertugt;
Hans Fader drog i fjerne Krige hen,
Han selv blev fostret af en fælles Ven.

Bag Klostermuur hans Barndoms Aar henrinde,
Og Alderdom og Død han og derinde
Imøde gaaer. Alt nærmer sig den Dag,
Da under Munkesang og Orgelbrag
Han Livets Nydelser, men ej dets Savn,
Afsværge skal i Livets Faders Navn.

Da vaagner efter Frihed denne Længsel,
Der trodser Modstand, bryder Baand og Fængsel:
I Nattens Slør indhyllet han undflyer;
Til Mennesker fra Munkene han tyer.

Et Aar han vanker hid og did forvildet,
Som Fuglen der, i Garnet længe hildet,
Og flaggrer fri og fro fra Qvist til Qvist.

Omsider han i Alteborgen finder
Det Garn, som stærkere, som evigt binder -
( Ej udi Klosteret hengik hans Tid
Med Messer blot; en Gartners vakre Iid
Han lærte der) - og nu som Gartner han
Sig fæster til den gamle Riddersmand.

Een Vej den skjælmske Gud ej altid gaaer:
Nu med lige Spring han Maalet naaer,
Nu bugtende han lønligt sig fremsniger,
Og langsomt naar det Meed, hvortil han higer.
Ung Odo pludselig i Garnet faldt:
I første Øjeblik han elsker alt,
Saasnart han har den skjønne Pige seet -
At see og elske er jo stundom Eet.
Og hun til ham sit Øje neppe vender,
Før samme Ild i unge Barm sig tænder.

Et gammmelt ordsprog I jo sikkert mindes:
,,Hvor Tvende yndes, de vel ogsaa findes;''
Knap Solen op af Østerlide randt,
Før den i Haven Adelgrunde fandt;
Og hvor den smukke Gartner færdes, der
Er den forelste Pige sikkert nær.
Hvor han end gaaer, hun som en Skygge følger,
Skjøndt bly bag Hækkene hun sig fordølger;
Men kommer han, da viger hun, og flyer,
Og til sit Buur med Hjertebanken tyer.

Og han? - Om natten vaager - Dagen drømmer,
I lange Drag den søde Gift udtømmer.
Snart viselig beslutter han at vige
Af Faren ud, og flye den skjønne Pige;
Snart vover kjek han Kampen at bestaae,
Ja haaber daarligen at gjennemgaae
Ildprøven, - ak! han alt er overvundet,
Og uopløselig i Snaren bundet,
Mens end han troer sig fri; thi Kjerlighed
Med List saavelsom Magt at sejre veed.

En Aften han med sænket Aasyn vanker
blandt Buskene i elskovfulde Tanker,
Nu hid nu did, han veed ej, hvor han gaaer;
Han standser ej, før tæt foran ham staaer
Den Dejlige, han elsker og han frygter -

Den Mø, han søger, og for hvem han flygter.
Flye vil han atter, men formaaer det ikke;
Han manes fast ved Adelgrundes Blikke -
Som hun ved hans. Hvorhen? - forbi? tilbage?
Umuligt! - skjulte Kræfter Begge drage
Fremad, indtil - dog hvorfor sige meer?
Den kjender Elskov ej, som ikke seer,
Hvad Enden vorder paa et saadant Møde,
I Ønskers Vaar, i Elskovs Morgenrøde.
Udspørger Maanen, som saa tidt mon skue
Slig Elskovsscene fra sin Himmelbue;
Spørg Nattergalen, som saa mangen Gang
Sit Bryllupskvad til slig en Højtid sang;
Min Ven kun ufulkomment kan berette,
Hvad unge Hjerter selv langt bedre gjette.

I, som har glemt, og som aldrig vidste,
Hvorlunde det til Hjertet gaaer at miste
Sit Hjertes største, eneste Attraa,
Sin Elskte - ak! I vil og ej forstaae,
Hvi Odo sidder bleg paa Klippens Rand,
Og stirrer ned i Rhinens dybe Vand,
Som om han næred vilde Selvmordstanker;
Ej heller hvorfor Adelgrunde vanker
Med dybe Hjertesuk og Graad paa Kind
I Grandskovens skumle Skygger ind.
Og dette blot, fordi en Fyrsteløn -
En vældig Ridder, ung og riig og skjøn,
Hvis Krigerdaad den halve Verden priser -
Som Bejler sig for Adelgrunde viser.

Vist tusind Piger ønsked sig at være
I hendes Sted: slig Herlighed og Ære
Ej plejer at bortskræmme unge Mø;
Og dog vil Adelgrunde heller døe,
End dele Prins Gerhardos Seng og Rige -
Kan Elskovs Vanvid højere vel stige?

Gerhardo var en Helt heel stærk og kjek,
Men grum og trædsk tillige, og en Skræk
For sine Venner som for sine Fiender;
Ja ikke blot for Mænd, men og for - Qvinder,
For Qvinder? ja, thi ogsaa disse fandt
Ham stedse troløs, stedse sejersvant.

Om Adelgrunde havde Rygtet alt
Vor Prinds vidunderlige Ting fortalt;
Hvor himmelsk skjøn hun var; men og tillige,
Hvor himmelsk reen, en Engel - ingen Pige;
Thi hidindtil hun torde stolt forsmaae,
Hvad Piger ellers længselsfuldt attraae.

Her - tænkte Prindsen - er det værd at svinge
Eupidos Fane; det vil Ære bringe
Med Elskovs Ild slig Sneebarm at optøe,
Og overvinde den haardnakne Mø.
Han kom - han saae - han streed, men sejred ikke;
Forgjæves vare Ord og Suk og Blikke,
Spildt var hver Smiger, spildt var hvert Smiil;
Det velforvarte Hjerte ingen Piil
Fra sejersvante Haand formaaer at ramme;
Hun bliver Iis, mens han er idel Flamme.

For førstegang det Underværk han saae,
En Dyd, som heldig voved at modstaae
Hver mulig Fristelse. Han saae end meer -
(Hvad dog ved sligt Mirakel gjerne skeer) -
At selv i Hjertet han saa dybt var saaret,
Ja, af den skjælmske Gud saa plat bedaaret,
At kun eet Middel for ham var tilbage -
Det samme, som han hidtil alle Dage
Ansaae med Haan, med Spot omtalede -
Han maatte sig i Hymens Lænker see,
Hvis udaf Amors ellers nogensinde
Han skulde sig befrie, og Sejer vinde.

Men see! et andet Underværk! og større
Hartad, end det, vi just beunderet førre:
Selv Prindsens Haand afslaaer den stolte Qvinde.
Det faldt den gamle Herman tungt paa Sinde:
Han smigrer, lokker, beder, skjænder, truer;
Men ubevægelig si Datter skuer.
Paa Bønner, paa Befalinger han faaer
Bestandigt Afslag, og dermed han gaaer
Til Prinds Gerhardo, som den bittre Harm
End gjemme maae dybt i sin trædske Barm.

Her stikker Andet under - tænkte denne -
Og tænkte saa med Rette; sine Svende
Han byder nu heel tyst at staae paa Luur
Ved stakkels Adelgrundes Jomfrubuur.

Da er det, at hun sig i Mørket sniger
Fra Slottet ud, og ned i Haven stiger,
For ved sin Elskedes trofaste Bryst
At hente for sin Kummer Raad og Trøst.

Forgjæves længe hun om Odo leder:
Hun seer ham ikke paa de vandte Steder.
Forgjæves hvisker hun det kjere Navn
I hvert et Lysthuus; ej med aabnet Favn
Han hende sig, som før, imøde kaster.
Dog er endnu et Skjul - didhen hun haster -
Hvor tidt de sad over Rhinens Fald,
Med Barm ved Barm i lønlig Klippehal.

Han er der. Men i bristefærdigt Hjerte
Skindsygens Qvaler, haabløs Elskovs Smerte
Vildt rase, liig den Fos, forneden skummer,
Hvor snart at drukne sin navnløse Kummer
Han alt besluttet har. - Som han sin Fod
Opløfter, for udi den dybe Flod
At styrte sig, fra Dødens Svælg tilbage
Med Angstens Kraft den Elskte ham mon drage.

,,Hvorhen Du Grumme!'' raaber hun; saa ilde
,,Din Piges Kjerlighed Du lønne vilde!
,,Mens jeg for Dig min Fædreborg forlader,
,,Opofrer Dig mit Hjem, mit Navn - min Fader,
,,Du offre vil Dig selv og mig tillige!
,,Hvor kan Du saa din Adelgrunde svige?''

Med Angers Taarer Odo synker ned.
Saa inderlig, saa trofast Kjerlighed
Beskæmmer Ynglingen og brat borttager
Skinsygens Braad, der bange Hjerte Plager.
Med Graad paa hede Kind, med ømme Blikke
Afbeder han sin Synd; han taler ikke.
Thi Følelsernes Storm hans Læbe lukker;
Ved Pigens Fod han skjælver kun og sukker.

Tilgivelse at skjænke og at faae,
Hvor sødt for Elskende! - I skumle Vraa
Dem Kjerlighed et Paradiis bereder;
Desværre ingen Engel det omfreder.
Men Spejderen staaer lumsk med graadigt Øre;
Hver lønligt Elskovsord han monne høre.
Han hører og det Raad, de nu oplægge:
At søge Skjul bag Borgruinens Vægge.
Did samme Nat beslutte de at tye,
Og snart derefter ud af Landet flye.

Spionen flux til Altenborgen iler,
Didind, hvor Prinds Gerhardo søvnløs hviler;
Fortæller, hvad han nys opdaget har.
Det som et Sværd i skinsyg Hjerte skar;
Hvor tvende Lidenskaber voldsomt streed;
Men Had tilsidst fordrev dog Kjerlighed,
Og grusom Plan i trædske Sjel udklækked.

Gerhard ihast den gamle Ridder vækked:
,,Op gamle Mand! vaagn op, og hør!'' han skreeg,
!Hvor man din taabelige Ømhed sveeg:
'' Din Alders Haab, din Datter deler Seng -
'' O Skjændsel, Ridder! med din Gartnerdreng.''

Den gamle Herman vild af Lejet springer,
Et Tordenskrald det for hans Øre klinger -
,,Hvor? hvor?'' han raaber, ,,før mig snart! min Arm
,,Ham gjennembore skal ved hendes Barm.'' -
,,Alt flygtede'' gjenmæler Prindsen, ,, men
,,Meer end Formodning har jeg dog, hvorhen;
,,Og hvis I Hævnen mig vil overgive,
,,Jeg sværger, den skal vis og rædsom blive.''

,,Ja! iil, min Søn!'' den dybtvanærte Fader
I Harme raaber - ,,jeg Dig overlader
,,Min Faderrettighed, min Herremagt;
,,Tag mine Svende, hele Gaardens Vagt!
,,Før dem, og brug dem, hvor og som Du vil,
'' Saalænge som Du lyster, og indtil
,,I Blod Du farver Skurkens Hovedlok;
,,Ja til Du siger selv: nu er det nok!''

Gerhardo i sin skumle Glæde smiler,
Og under Hævngudindens Svøbe iler,
Med Hjertet svulmende af giftigt Raad,
I Morgenlyset ud til Mørkets Daab.
Ham Spejderen har atter Budskab bragt;
Og hævnens Plan er snart og sikkert lagt.

Hiin Borgruin, hvorhen de arme Tvende
I raadvild Hjerteangst sig monne vende,
Et Minde fra den fjerne Hedenold,
Bestod blot af en kratbevokset Vold,
Der trindt omgav et Taarn, som Tidens Vælde
Ej mægted i Aarhundrede at fælde.
Til denne Levning af et Kæmpeslot
Een Indgang lav og snever førte blot,
Hvor Ingen voved sig af Agtelse

For Aanden, som derinde puslede.
Dog Kjelighed, som uindskrænket svinger
Sin Herskerstav, selv Aandefrygt betvinger.
Hvo ret alvorlig elsker, ræddes ej,
Om selve Døden møder paa hans Vej;
Ej Staal, ej Baal, kan lære ham at flygte:
Hvi skulde han da for en Skygge flygte?

Ved Taarnets Dør en mængde Kalk og Steen
Er hobet op; en Murer staaer med Steen.
Paa Prindsens første Vink beredt at lukke
For Odo og han Brud, og Lyset slukke
For evigt for dem ud. Men Prindsen skotter
Ud skumle Aabning ind, og grusom spotter:
,,Sov vel, Du Gartner med din søde Skat,
,,Jeg ønsker Jer en rolig Brudenat!
,,Bli'er den end lang og kold, I faaer at varme
,,Og trøste Jer udi hverandres Arme!''

Saa taler han; og selv den største Steen
Han lægger til. Den Murer er ej seen,
Men bygger om de Levende en Grav.
,,Før Dommedag de Staae ej op deraf,''
Saa raaber Prindsen, og ved Taarnet lader
En Vagt; men selv til Adelgrundes Fader
Han iler hjem, og ham indbilder; ,,at
,,De tvende Flygtninge han snart faaer fat;
,,Omringede de kunne ej undslippe;
,,Han haver lagt en Plan, som ej kan glippe.''

En Uge gaaer forbi. Den Trædske veed
Tilfreds at stile Gubbens Ængstelighed
Ved mangen Udflugt. - endelig han triner
I Rejsedragt for Herman ind og griner:
,,Hav Tak for Laanet af din Svendeflok!
,,Jeg haver brugt den vel, nu er det nok.
,,Du vilde koble Gerhard til en Skjøge:
,,I Borgruinen kan Du hende søge!''

Gerhardo skogger vildt i Sky, og gaaer.
Forstenet Ridderen tilbage staaer.
Det Rædsels-Budskab har ham saa berøvet,
At ej engang, hvad Udaad nu er øvet,
Han fatter, før en Svend med bitter Sorg
Bebrejder Herman, hvad den hele Borg
Troer med hans Vil og Vidende udføret.

Men neppe har han hiin Ugjerning hørt,
Før, som forfulgt af Furier, han farer
Til Borgruinen op. De Svendeskarer
Med Brækkejern og Stænger følger efter,
At prøve nysopførte Murers Kræfter.

Alt løftes Armene; selv Herman hæver
En Stang, der som hans eget Hjerte bæver:
Da hør! fra Taarnet lyder huult en Røst,
Liig natligt Bølgedrøn, paa fjerne Kyst:
,,Kom ikke her!'' - saa hørtes den at sige -
,,Hvad vil den Levende i Dødens Rige?
,,Din Grusomhed os bygge har en Grav;
,,Før Dommedag opstaae vi ej deraf.

,,Til Hungerdøden Du os her fordømte;
,,Dens hele Bitterhed vi alt udtømte
,,Før Solen trende Gange sank i Hav.
,,Forstyr nu ej vor Ro i stille Grav!
,,Med Bøn og Anger Du til Hjemmet ile!
,,Viig bort! viig bort! og lad de Døde hvile!''

Forfærdet Ridderen tilbage tumler,
Mens end derinde Stemmen rædsom brumler.
Han med sin Skare hjem til Slottet veeg.
Ej Nogen siden op til Taarnet steeg.
Uaabnet i Aarhundeder det stod,
Til i Ruiner blandtes Top med Fod.

Men Herman angerfuld lod Messer sjunge,
Og Helligkjerter brænde, Klokker runge
For hines Sjele, og for egen Brøde.
Dog Intet kan hans Savn, hans Sorg forsøde.
Omsider Gaard og Gods og Alt han sælger,
Og skjænker Klosteret; han selv udvælger
En ydmyg Pilgrims Stand, og ved sin Stav
Han gaaer, at finde Trøst hos Jesu grav.

Et Løvte den ulykkelige Fader
Aflægger, før han Altenborg forlader:
Tilfods han ende vil den hele Vej,
Men ride eller age maae han ej.
Thi kan man tænke sig, hvor seent det gaaer:
Jerusalem først efter trende Aar
Han langer; og igjen i trende andre
Han monne mødelig tilbagevandre.

Ved Dnaus Bredder han en Aften silde
Imellem Sorteskovens Klipper vilde
Forfejler Vejen. Under aaben Sky
Han ved et Træ maae tage Nattely;
I Pilgrimskappen hyllet, han tillukker
De matte Øjne, og til Himlen sukker.

Og da han dem om Morgenen opslaaer,
En liden Dreng tæt ved hans Side staaer.
Mildt nynnende en Blomsterkrands han binder,
Mens Smilet spiller paa de røde Kinder.
,,Hvad er dit Navn, Du Lille?'' spørger Gubben,

Og drager Glutten til sig hen paa Stubben.
,,Jeg hedder Herman,'' svarer han, og rækker
Den gamle Krandsen. Dette Navn opvækker
De smerteligste Minder i hans Barm,
,,Ak!'' sukker han, og favner med sin Arm
Den lille Knøs; min stakkels Adelgrunde
,,Mig og en saadan Herman skjænket kunde,
,,Hvis ej - o Gud! naar skal min Sorg udslettes?
,,Naar skal mit Hjerte da i Døde lettes
,,For sine svare Byrder? Naar, o naar
,,Mon jeg til Eder, min Elskte! gaaer?
,,Dig Adelgrunde! Dig, min Hermuntrude! -
,,Ih! raaber Glutten,'' seer Du ej, histude
,,Min Søster Hermuntrude kommer jo!''
Den Gamle gøs: ,,Hvo ere vel I To?
,,Hvo torde Eder disse Navne give,
,,Som alle mine Hjertesaar oprive?''
Forskrækket rygger sig den lille Dreng;
Men Søsteren hen over grønne Eng
Til ham hidiler. Herman skjælver atter:
Hun ligner jo den længstbegravne Datter!
,,Er det en Engel? eller hendes Aand
,,I Engleskabning? Er det Herrens Haand,
,,Som straffende min Synd, mig rører nu?'' -
,,Du stakkkels Gamle Mand! hvad fattes Du?
,,Kom med til Moder, hun skal pleje Dig!''
Saa taler Pigen ømt og mildelig;
Og fatter Gubbens kolde Haand; og Drengen
I Kappen drager ham henover Engen.

En Hytte ydmygt under Bjerget laae,
Med hvidtanstrøget Væg, og Tag af Straa;
Foran en Have med sin Rosenhæk,
Gjennemslynget af en venlig Bæk.
I Hytten Dør end mere venligt smiler
En Yndig Viv, og dem imøde iler.

Den Pilgrim stirrer - Himmel! hvilket Under!
Her staaer foran ham tvende Adelgrunder -
Den store er hans Datter, som han troer,
Forlængst i Gravens mørke Skygge boer.
Han stirrer, tvivler, skjælver, vakler, blegner -
Hun kjender ham, og i hans Arme segner.
Ej hendes Kjære Odo længe dvæler:
Han iler til og hos dem begge knæler.

Et saadant Øjensyns hele Salighed
Ret at beskrive ingen Digter veed.
Det Himmelske formaaer hen ej at male;
Han tier bedst, og lader Hjertet tale.

Hvis I nu Lyst at vide har, hvorlunde
Vor Odo frelstes med sin Adelgrunde,
Jeg ogsaa gjerne med historisk Fakkel
Oplyser et saa underligt Mirakel.

Da Primds Gerhardo - som I hørte før -
Kom med en Muur at lukke Taarnets Dør,
De Flygtede derinde sad og hørte
Hans Spottetale, saae hvor han opførte
Den Væg, som dem fra Verden udelukket;
- Den var fuldendt; det sidste Lys udslukket;
Umulig nu var Hjælp, forgjæves Raad.
Da først opløfte Skrækken sig i Graad,
Og Suk til ham, som frelse kan i Nøden:
Om snart at sende sidste Frelse - Døden.

Til Odos Barm sig knuged Adelgrunde;
Og hans og hendes Taarer sammenrunde.
Saa sad de længe klynged Bryst til Bryst;
At døe tilsammmen er den sidste Trøst.
Først i det rædselsfulde Mulm udbryder
Han med en Stemme, som i Graad henflyder:
,,Vi ere Offre for en Kjærlighed,
,,Der førte kun i Dødens Skygger ned.
,,En længer Vej vi haabed her at vandre
,,I Lysets Land deroppe med hverandre,
,,Dog snart omstraaler os et bedre Lys,
,,Min Elskede! hvorfor da dette Gys?
,,Frygt ej for Gravens Mulm og Dødens Smerte!
,,Du hviler trygt jo ved din Odos Hjerte!
,,Sov ind da sødelig i Jesu Navn!
,,Vi begge opvaagne i hans Favn.''

   - ,,Ja snart, o snart, min elskte Ven!'' hun siger.
,,Min Sjel fra dette Mulm mod Lyset higer;
,,Men os er Verdens Lys jo evigt slukt,
,,Og Livets Dør er efter os tillukt.
,,Hvi tøve da? Os vinker Morgenrøden
,,Her er en Dolk! og her mit Hjerte slaaer:
,,Først mig! saa Dig! og snart vi Maalet naaer.''

   - ,,Nej!'' siger han, eengang jeg ende vilde
,,Formasteligt, og Dødens Frugt forspilde:
,,Du mig som Frelsens, Haabets Engel svang
,,Bort fra Afgrundens Rand; ej andengang
,,Fortvivler jeg. Lad os taalmodig vente
,,Til Dødens Engel vil os begge hente.''

Saa taler han, og Dolken fra sig slænger;
Men hør! dens Klang som op af Dybet trænger
Sig til de lyttende; som fra en hvælvet Hal
Gjenlydende de høre kan dens Fald.
,,Ha! hvad er dette?'' hvisker han; ,,jeg mindes,
,,At Sagnet gik, en Løngang her skal findes.
,,Ak Adelgrunde! hvis det nu var sandt?
,,Om Dagens Lys igjen for os oprandt?
,,Og til de Levende os atter samler'' -
Han rejser sig, og hen i Mørket famler;
Hun, skjælvende af Haab, sig klynger fast
Til Odos Arm - bort under dem der brast
Een vældig Steen, og ligesaa nedtumler:
Dernede, dem en sød Musik, det brumler.
Brat skydes bort en anden Klippeblok,
Og snart er Aabningen udvidet nok.

Ned ad en Vindeltrappe stige Begge,
Og mærke let, at mellem Hallens Vægge
De sig befinde. Videre de gaae,
Og heldigen tilsidst en Udgang naae.
Og nu - o milde Himmel! fjernt de skimte
En Dagens Straale dem i møde glimte.
Den leder trolig dem, og sviger ikke;
Thi efter et Par korte Øjeblikke
Befriede ved Bjergets Fod de staae,
Og hilse knælende Guds skjønne Himmel blaa.

Saa var vel Livets Dør for dem oplukt;
Men vanskelig var end de Frelstes Flugt.
Om Dagen maae han tye til skumle Hule;
Om Natten maae hun sig allene skjule.
Hun Angst og længselsfuld derinde venter,
Mens han til Livets knappe Ophold henter,
Og spejder om, og naar, og hvor de skal
Paa Flugten give sig fra Taarnets Hal.
Omsider Friheds Dag for dem oprinder,
Og efter lang Omflakken Odo finder
Den Hytte hvor dem Fader Herman fandt,
Og hvor hans sidste Dage sødelig henrandt.
</body>
</poem>

<poem id="blicher2003091551">
<head>
   <title>Faderkjerlighed</title>
   <toctitle>Faderkjerlighed</toctitle>
   <indextitle>Faderkjerlighed</indextitle>
   <firstline>Da Harald hiin haarfagre</firstline>
</head>
<body>
Da Harald hiin haarfagre
Betvang den norske Jord,
Tilsøes fra Gaard til Agre
Saamangen Høvding foer.

De bygte mellem Klipper
Sig Huus paa Islands Kyst;
Thi Modet aldrig glipper
Det frihedskjere Bryst.

Nyt Hjem de atter rejste,
Hvor Stolpen flød iland;
Og Granneborge knejste
Trindt paa den fjerne strand.

Bebygget blev og ørket
Heel snarlig Bugt ved Bugt;
Var Landet knapt, de dyrked,
Gav Vandet bedre Frugt.

Bjergsøen skal sin Tunge
Imellem Gaard og Gaard;
Hver var en liden Konge
Udi sin egen Fjord.

Naar Ørnen med sin Mage
Har fostret Ungen op,
Han monne den bortjage
Alt fra sin Klippetop.

Thi maatte Sønnen flytte,
Naar han blev stærk og stor:
Han skal i anden Hytte
Fod under eget Bord.

Saaledes det sig hændte,
En dygtig Ungersvend
Fra Fædrebo sig vendte
Til andre Egne hen.

Med Skib og Gods og Trælle
Han fra sin Fader drog,
Og selv en Ægtefælle
I anden Gaard han tog.

Men Stormen drev ham vester
Til Grønlands Klipperiv,
Og der sin Bo han fæster
Alt med sin unge Viv.

Der tømred han den Sommer,
Han fiskede og jog:
Da barske Vinter Komme,
Han sidder luunt i Krog.

Han sidder luunt, men øde,
I Hytten med sin Brud;
Thi Trællehoben døde
Før Juul tilsammen ud.

Og under Vintrens Hjerte
Han fanger Sorrig stor:
Da fødte hun med Smerte
Et lidet Drengenoer.

Men selv saa maa hun synke
I Dødens kolde Seng:
Da var vel værd at ynke
Den Fader med sin Dreng.

Den stakkels Spæde skriger;
Thi borte er dens Trøst,
Med tørre Læber higer
Den efter Moderbryst.

Dens Faders Taarer trille;
Han ønsker sorrigfuld
Med Konen og den Lille
Sig dybt i sorten Muld

Men som han Hænder vrider,
Og sukker i sit Sind,
En Haabets Straale glider
Udi hans Hjerte ind.

Saa ømt han Noeret kysser,
Og ta'er det paa sin Arm;
Han hvysser det og tysser,
Og aabner for sin Barm.

Saa ømt han det mon knuge;
Han er i Hu saa moed:
,,Drik! om Du saa skal suge
,,Din Faders Hjerteblod.''

Den Lille Vorten fatter
Alt med sin spæde Mund;
Den tier, og den patter
Ret udaf Hjertens Grund.

Og hør nu, hvilket Under!
Den klukker tidt og tæt;
Den dier, og den blunder,
Af Fadermelken mæt.

Den Moderløse finder
Hos Faderen sin Trøst;
Og Livets Kilde rinder
Af Mandens haarde Bryst.

Jeg tør forsanden sige:
Til saadan Amme faaer
Vor Jord vist neppe Lige,
Hvorlænge den end staaer.

Og tog nu til i Kræfter
Det lille Dienoer,
Og blev det sidenefter
En Kæmpe stærk og stor.

Min Sang Du ej tør vrage
Som Digt, o Læser kjer!
Thi Erik Raudes Sage
Jeg Dig fortalte her.
</body>
</poem>

<poem id="blicher2003091552">
<head>
   <title>Snedkersang</title>
   <toctitle>Snedkersang</toctitle>
   <indextitle>Snedkersang</indextitle>
   <firstline>Af sorg der ej findes i Verden saa lidt</firstline>
</head>
<body>
Af sorg der ej findes i Verden saa lidt,
Vi fødes til Uro og Smerte;
Selv glæden den tynde Finering er tidt,
Der skjuler et ormstukket Hjerte.
Men snedkeren bygger det Huus dog forvist,
Hvor Kummer og Møje forsvinde tilsidst.

Paa Livets den haarde og knudrede Sti
De høvle med megen Umage:
Af Knorterne jevne de een ud af ti;
Af splinter bli'er mange tilbage.
Men Snedkeren den Bane udhøvler Dig net,
hvor sidst Du henglider saa stille og let.

Hvad hjelper vel, at med Iver og Flid
De filte paa Staternes Ramme?
Kun Utak de høste for Møje og Slid,
Og Verden bli'er altid den samme.
Men Snedkeren filter de Planker forvist,
Der jevne al Anstød og Modgang tilsidst.

De tømrer den Snekke med megen Umag,
Der kæmper mod vildene Bølger:
Den knuses omsider i Stormens Brag,
Og dybt sig i Afgrunden dølger.
Naar snedkerens Snekke Dig tager i Favn,
Den bærer Dig trygt til forønskede Havn.

Her pløje tilsammen de Riger og Land,
Her lime de Qvinden til Manden;
Dog Pløjningen giver sig ofte forsand,
Og Limingen gaaer fra hinanden.
Men Snedkeren pløjer og limer tilsidst,
Hvad Ingen adskiller paa Jorden forvist.

Og aldrig saamange for Arbejdet staae,
Omsider Du vildt dog udraabe:
Slet Intet er varigt; bestandig jeg saae,
De Fuskere ere tilhobe.
Men sidst Du det Stykke hos Snedkeren seer,
Herover Du aldrig beklager Dig meer.
</body>
</poem>

<poem id="blicher2003091553">
<head>
   <title>Laternen og Fyret</title>
   <toctitle>Laternen og Fyret</toctitle>
   <indextitle>Laternen og Fyret</indextitle>
   <firstline>Mørk er Natten; Blæsten tuder</firstline>
</head>
<body>
Mørk er Natten; Blæsten tuder
Gjennem Takkel og Toug;
Havet brøler, Bølgen spruder
Fraade hen over den gyngende Bov.

Gamle Skipper stander rolig,
Nynner trøstig en Sang;
Over Hvalens skumle Bolig
Veed han at finde sin vanlige Gang.

Sandet rinder ned i Glasset:
Nu skal Sønnen paa Vagt -
,,Se til Fyret og Compasset!
,,Saa Du for Riffet Dig tager iagt.''

Unge Styrmand griber gjerne
Roret, modig i Sind.
,,Har vi ikke selv Laterne?
,,Trænger vi da til det fremmede Skin?

,,Se til Fyret, hvo som lyster!
,,Har vi ej Lys ombord?
,,Fyr, Compas - er for en Kryster;
,,Kun paa sig selv den Dristige troer.''

Gallionen Lampen bærer:
Ene han efter den seer.
Blusset udi Øjet skjærer,
Lyser vel lidet, men blænder end meer.

Fyret er en Ledestjerne
Over det vilde Hav;
Medens skuffende Laterne
Lyser kun til den bundløse Grav.

Stormen hviner, Stormen stiger,
Søen højere gaaer;
Styrmand af sin Kurs udviger,
Ind mod Riffet uvidende staaer.

Lampen slukkes. Der bli'er Mørke:
,,Frels Dig du selv, om Du kan!''
Men nu svinder Mod og Styrke;
Brændingen tordner paa mordiske Strand.

Styrmand efter Fyret stirrer;
Kan ej opdage det meer.
Sjelen raadvild sig forvirrer,
Ikkun sin død udi Afgrunden seer.

Gamle Skipper op paa Dække
Iler med faste Trin.
Ingen Fare ham kan skrække;
Han kan øjne det ledende Skin.

Roret knager; Skibet vender
Atter lydig sin Stavn:
Gjennem Storm og Brænding render
Sikkert og snart det i frelsende Havn.
</body>
</poem>

<poem id="blicher2003091554">
<head>
   <title>Juletanker</title>
   <toctitle>Juletanker</toctitle>
   <indextitle>Juletanker</indextitle>
   <firstline>Midt i Natten, midt i Vinters Hjerte</firstline>
</head>
<body>
Midt i Natten, midt i Vinters Hjerte,
Fødtes den, som bar en Verdens Smerte
I sit rene himmelstærke Bryst;
Som forjog den tunge Sjeleskummer, <!-- Sjeleslummer] Sjelekummer ? -->
Som til Haab forvandled dybe Kummer,
Og Fortvivlelse til hellig Lyst.

Hvi i Mørke? borde Solen ikke
Smile stolt med sine Straaleblikke
Til det dyrebare Kongenoer?
Hvi i Vintren? borde Sommerpragten
Ikke hilse den, som knytted Pagten
Mellem Himlen og den faldne Jord?

Hvi i Krybben? hvi i Armods Pjalter
Svøbtes den, som rejste Naadens Alter,
Paa hvis Fodtrin Konger knæle ned?
Hvorfor smykker ej et Purpurklæde
Den, som dog engang paa Kongesæde
Trone skal i Lysets Herlighed?

Jo! i Kulden just maa Luen brænde;
Just i Mørket maae den Gnist sig tænde,
Som ej Nat og Vinter slukke meer;
Lavt, i Løndom maae det Frø nedlægges,
Hvoraf Livets skjønne Træ udklækkes,
Som Udødeligheds Frugten bær!

Ydmygt maae den Lysets Drot fremtræde:
Dyden ene er hans Kroningsklæde;
Taalmod er hans Heltemod!
Sandhed er hans Sværd; et Kors hans Trone;
Tornekrandsen er hans Kongekrone,
Og hans Purpur er hans eget Blod.

Intet Flitterskjær er jordisk Vælde
Skal den Højes Alterglans vanhelde;
Guld og Diamanter er kun Muld.
Nattehimlens tusind Solsystemer
Er hans evigklare Diademer;
Sandheds Morgenrøde er hans Guld.

Sandhed! - Ak! din Straale gjennemtrængte
Løgnens Nat, og vældigt søndersprængte
Haabets Lænker, Tankens Fængselsmuur;
Viste klart, hvor Glædens Kilde springe,
Lærte Aanden sig fra Støvet svinge,
Frelst af Frygtens skumle Fangebuur.

Dog - og dog vil Mørket ikke rømme
Over Støvets Slægt sit Herredømme;
Tidt end har sig Dag til Nat omvendt.
End bestandig kæmpe Lys og Skygge,
End bestandig Jordens Sønner bygge
Viisdomstemplet - altid ufuldendt.

Evig Kjerlighed sin Vinge breder
Over Jordens ganske Kreds, og leder
Alle Slægter til een Tro, eet Haab;
Dog som Fiender Brødre Brødre møde,
Under Sværdet Myriader bløde,
Himlen stormes af Betrængtes Raab.

Hisset sejrer Vold, og hisset Rænker,
Sjel og Legem smeddes haardt i Lænker,
Fred og Frihed finder ingen Havn.
Lysets Tjener selv mon Lyset slukke,
Fredens Sendebud dets Tempel lukke,
Myrde frækt i Fredens Fyrstes Navn.

Naar, o naar vil det da ganske dages?
Naar skal Taagesløret heelt borttages?
Sanheds Sol sin Middagshøjde naae?
Naar vil Hyrden da omsider samle
Alle dem, der end iblinde samle,
Og forvildede i Mørke gaae?

Da dit Øje Du paa Korset lukte,
Og da Verden selv sit Lys udslukte:
Var da ej det sidste Offer bragt?
Da Du fejrende paa Graven troned,
Blev da ej den Slægt, for hvem Du soned,
Fuldelig af Dødens Slummer vakt?

Nej! - dog ej forsagt! Du Søn af Tiden!
Kun et Dagningsskjær er al din Viden;
Al din Grandsken kun et dunkelt Skimt.
Skjælver Du, for Mørket atter truer? -
Disse atten Sekler, Du beskuer,
Er af Evigheden kun et Glimt.

Almagts store Værk kan aldrig standse;
Om du ej dets stille Gang kan sandse,
Gaaer det derfor lige stadig frem.
Kan din Aand ej rolig Herberg finde,
Kan fuldkommen klarhed den ej vinde;
Tænk, o Vandrer! her er ej dens Hjem.

Dig blev ikke givet, her at vide,
Naar det for Alfader er paatide;
Fremtids Slør bortdrager ikke Du.
Meget skjult i Viisdoms Raad maae være,
Hvad Du ikke mægter her at bære; -
Sørg ej for Herefter! - Glæd Dig nu!

Tænk og ej, Du ene trygt besejler
Tankens Hav, og døm ej den, som fejler!
Har ej Hyrden mangen anden Sti?
Kan ej den, som over Himle troner,
Samle disse mange Mislydstoner
I livsalig, hellig Harmonie?

Pris i Ydmyghed den Lysets Fader,
Som dit svage Øje her oplader
For et Gjenskin af sin Herlighed!
Først naar alle Dages Aften kommer,
Skal Du i en ubegrændset Sommer
See den Sol, som aldrig meer gaaer ned.
</body>
</poem>

<poem id="blicher2003091555">
<head>
   <title>Skovplanteren</title>
   <subtitle>Digteroldingen Faye tilegnet</subtitle>
   <toctitle>Skovplanteren</toctitle>
   <indextitle>Skovplanteren</indextitle>
   <firstline>Flyd sødt og sagtelig, min stille Sang!</firstline>
</head>
<body>
Flyd sødt og sagtelig, min stille Sang!
Vær liig en lønlig Kildes milde Brusen!
Ton, letberørte Harpe! med en Klang
Som i en Foraarslund Sephyrers Susen.
I Espens Løv, der over os sig hvælve,
Som Aftenvinde mildt din Stemme skjælve!
Væk ej den trætte Slumrer af sit Blund,
Der planted her den skyggefulde Lund.

Her brændte før Midsommersol saa heed;
Ej Bsk, ej Blad dens Flammestraaler dæmped.
Dens Lueblik det tynde Straa bortsveed;
For sygligt Liv forgjeves Blomsten kæmped.
Uhindrede de vilde Vinde fnyste;
Paa øde Vej krumbøjet Vandrer gyste.
For Storm, for Sol han fandt ej Ly, ej Læ,
Kun skummelt Lyng, men intet venlig Træ.

De sørgelige Slette som et Hav,
Ensformig, flad og skummel sig udstrakte.
Den syntes som en hel uhyre Grav,
Hvor intet meer til Liv, til Lyst opvakte.
Rovdyr kun over øde Slette sprunge,
Lynglærker kun Gravmelodier sunge;
Den hele Egn uhyggelig og mørk
I mange Sekler laae, den var en Ørk;

Men nu en Skov! - Som ved et Trolddomsord
En fordums Ørken skjønt forvandlet smiler.
See Busk ved Busk, og Træ ved Træ nu groer;
Hos Bukken Raa, hos Hjorten Hinden hviler.
Her har nu Stormen tabt sit Herredømme;
For grønne Løv den sorte Lyng maae rømme.
Her hilse Fugle Vaarens Atterkomst;
Sødtduftende fremspirer Blomst ved Blomst.

Og Skarer strømme ud af Vinterbuur,
Og under svale Bladeloft sig lejre.
Let hopper Hjertet i den frie Natur:
Højtjublende en Sommerfest de fejre.
I Skyggen boltre sig de muntre Klynger,
Her dandser Een - og hist en Anden synger:
,,Den Skov! de Blomster!'' til den Himmel blaa -
Det er Fryd for Store og for Smaa.

Men han, hvis Haand det første Frø har gjemt,
De spæde Qviste planted først i Jorden;
Han ligger selv i Jordens Skjød forglemt
I dybe Søvn, mens her en Skov er vorden.
Han, som saa hult paa Efterslægten tænkte,
Forlængst i Gravens mørke Huus de sænkte.
Vi frydes i den Skov, hans Flid har skabt;
Han selv - men ej hans Værk - for os er tabt.

O! glem ham ej, Du de Henfarnes Skjald!
Betænk ham ømt i dine Mindeqvæder,
Naar Du heniler til hans grønne Hal,
Og i han lune Skyggesal indtræder.
Maaske hans Aand useet sit Drapa hører,
Og lytter venligt, naar Du Harpen rører.
Han strø'de disse Glæder paa din Vej -
Forlod dem selv - o Sanger, glem ham ej!

Nej, synge vil jeg - o! men staae mig bi,
I Fugle smaa, for hvem han og mon bygge!
Slaaer eders Triller! stemmer Alle i!
Han gav Jer Hjem jo i den tætte Skygge.
Fløjt Stillits Du! og kur, Du Kjælne Due!
Syng højt, Du Irisk! under Skovens Bue!
Lad, Drossel! skingre klart den Elskovssang!
Bland, Nattergal! dit Kluk med Harpens Klang!

Og I hans Børn! hvem han opfostred huld,
I Træ'r! hvem han i øde Ørk opklækked -
Nu ligger eders Fader selv i Muld,
I Vintersøvn med Dødens Mulm bedækket.
Før tiden maatte han sin Skov forlade -
Flet til en Hæderskrands de grønne Blade!
Hvælv eders Kroner til en Tempelhal!
Bland eders Suk med Harpens Tonefald!

Bruus med din Kæmpetop, du stolte Eeg!
Ryst, Bævreasp, dit Løv for Vindens Vinge!
Du lyse Bøg, med Aftenvinden leeg!
Din Krone, Fyrr, du som en Fane svinge!
Rejs, Gran! - et Mindetegn - din Pyramide!
Bøj, Taarepiil, dig ned mod Bækken Side!
Med dine Blomsterskjerme smyk dig, Røn!
Udgyd din søde Taare, faure Løn!

Gyd du, o Birk, din milde Balsamduft!
Skyd, Lærke, dine purpurrøde Dufte!
Hæv, ranke Poppel, dig i højen Luft!
Slyng ydmygt, Brombær, dine Tjørnebuske!
Snoe kjerlig dig om Armen, Vedbensranke!
Dæk, Enebær! med Grønt den stejle Banke!
Og du, o Ell! Kald Skovens Alfer smaa,
At natlig Dands kan i din Skygge gaae!

Saa knejse du i Ungdomskraft, o Skov!
Din Vaar er kort, og snart forgaaer din Sommer;
Din stolte Pragt vil vorde Stormens Rov;
Du falme skal, naar Efteraaret kommer.
Da sørge du i hvide Vinterklæde,
Til Vaaren atter vækker dig med Glæde;
Til i forynget Skjønhed du fremgaaer,
Og Slumreren fornyet Ungdom spaaer!

Sov gode Planter, sov nu sødelig!
Et bedre Monument sig Ingen rejser:
Hver Vaar din Kjere Skov jo mindes Dig;
Hvert Aar den højere mod Himlen knejser.
Før den engang i Tidens Løb forældes,
Før sidste Træ af Ørkens Storme fældes,
Før sidste Toner døe, som lyde nu;
Ej før forglemmes. gode Planter, Du!
</body>
</poem>

<section>
<head>
   <toctitle>Bautastene</toctitle>
   <indextitle>Bautastene</indextitle>
   <linktitle>Bautastene</linktitle>
</head>
<content>

<poem id="blicher2003091556">
<head>
   <title>Til Danmarks Ungdom</title>
   <toctitle>Til Danmarks Ungdom</toctitle>
   <indextitle>Til Danmarks Ungdom</indextitle>
   <firstline>Unge Danske! træd ærbødig ind</firstline>
   <notes>
      
   </notes>
</head>
<body>
Unge Danske! træd ærbødig ind
Mellem dine gjæve Fædres Høje!
Medens Taaren rinder dig paa Kind
Tindre Glædesstraalen i dit Øje!

Unge Danske! bøi dit Aasyn ned!
Knæl med Andagt mellem disse Grave!
Gjennem Tid og gjennem Evighed
Grønnes her de store Dødes Have.

Tidens Storm nedstyrter Heltens Hal,
Bort i Støv hensmuldrer Kjæmpens Bene;
Tidens Vælde ej udslette skal
Sandheds Rune paa hans Bautastene.

Bautastene mange stande her,
Kjerlig Skjaldehaand har Runen ristet,
Har de store Dødes lyse Færd
Ud fra Død og Glemsels Mørke vristet. <note>* I den ældste af Bautastenene fandtes Digte af forskjellige forfattere.</note>

Heltefærd i Kampens hede Stund
Haver Sang med Laurbærkrandse vundet;
Dyd og Dannished - i Skjaldens Mund
Haver og sit Eftermæle fundet.

Hvo som god og gjæv i Freden stod,
Hvo som kjæk og glad i Striden segned:
Hvo som offred Tid og Kraft og Blod,
Staaer med evig Skrivt paa Stenen tegned.

Danske Dreng! see dine Fædres Daad!
Lad dit Hjerte svulmende sig hæve!
Lær af dem at trodse Dødens Braad!
Lær af dem for Fødeland at leve!

Elsk din Gud, og dine Fædres Land,
Ret og Dyd og gode danske Sæder!
Mellem Venner, Fjender staae som Mand!
Ene skjælv for Lastens Slavekjæder!

Trøstig under vilde Stormes Larm,
Fast og rolig under Skjebnens Torden,
Tye til Himlen og din egen Arm,
Og til ingen anden her paa Jorden!

Kun naar Guld og Vellyst hilde dig,
Da kun ere dine Fiender stærke;
Kæmp mod Lastens Hære mandelig!
Dyd og Gudsfrygt er dit Danneværke.

Denne Troe lad være Dig et Skjold,
Som ej Tvivl og Frygt formaaer at bryde!
Tab den ej, om under Fiendevold
Suk og Klager trindt omkring Dig lyde.

Tab den ej, om tusind falde skal
Paa din højre - paa din venstre Side!<note>Cf. <xref bibel="bibelsalme91,7"/>.</note>
Een kun raader dog for Sejr og Fald,
Stærkest ofte maae i Græsset bide.

Tab ej Troe paa Himlen og Dig selv!
Om end værre Fiender Dig omstrømme,
Om end Lasters giftigfule Elv
Danskes gamle Mark vil oversvømme.

Dyden skal dog evigt ej forgaae
Løgnen skal ej evigt Sandhed kue;
Danmarks Søn! vær Du iblandt de faa,
Som bevare Dyds og Sandheds Lue.

Synke Tusinder, saa staae dog Du!
Om end tykkes Dig, Du staaer allene;
Der er fleer, om Du ej seer dem nu,
Som sig skal til Kamp med Dig forene.

Her er Kampen vis, men Sejren ej;
Altid modnes Høsten ej herneden:
Kæmp, og troe, og haab! saa gaaer din Vei
Gjennem Døden til Udødligheden!

</body>
</poem>

<poem id="blicher2003091557">
<head>
   <title>Saxo</title>
   <toctitle>Saxo</toctitle>
   <indextitle>Saxo</indextitle>
   <firstline>Risle venligt, Roars Kilde klar!</firstline>
</head>
<body>
Risle venligt, Roars Kilde klar!
Væd den Jord, som Helteslægten bar!
Smyk med Blomster smaa din Vej til Havet!
Rind som Danmarks Taare evig ned!
Klag med Bølgerne paa Fjordens Bred:
Her er Danmarks Heltetid begravet!

Bruus som Bølge paa den mørke Strand!
Rul mod Issefjordens grønne Rand!
Stem det i, dit Nyn om svundne Dage!
Tidt du minded mig om Kæmpers Fald;
Mind mig nu om Kæmpers gode Skjald -
Saxo, Søn af Saga og af Brage!

Stædigt stod mit gamle Fædreland:
Sværdet værged om den grønne Strand;
Kæmpers Bryst var Rigets stærke Volde.
Ikkun overundne Fiender saae,
Hvor den stolte Kongebolig laae,
Smykket trindt med Harper og med Skjolde.

Dansken foer med Sejr fra Øe til Øe;
Hjemme savned han sin favre Mø,
Og til Skjaldekvad sit Bæger tømte.
Somren gik med Hug og Pileskud;
Og om Vinteren paa sin Bjørnehud
Han om Kjerlighed og Krige drømte.

Tiden svandt med Kamp og Kjerlighed,
Slægt sank efter Slægt i Muldet ned;
Grav ved Grav stod paa de brune Vange.
Qvindens Elskov, Mandens Krigsbedrivt,
Gjemtes kun i dunkle Runeskrivt;
Leved og forgik med Bardesange.

Da opstod den bedste her i Nord,
Samled Sangens vidtadspredte Ord,
Samled mørke Sagn fra fjerne Dage;
Digted selv, fortalte selv, og skrev,
Fra Forglemmelsen dens Offer rev,
Kaldte Tiden fra sin Grav tilbage.

Du, som ofte af den gamle Bog,
Som en Bi af Blomsten, Honning drog,
Spørg kun ej om Saxos Æreminder!
Lejres Skov er Skjaldens Laurbærgreen;
Hver en Gravhøj er hans Bautasteen,
Medens Vand til Issefjorden rinder.
</body>
</poem>

<poem id="blicher2003091558">
<head>
   <title>Snorro</title>
   <toctitle>Snorro</toctitle>
   <indextitle>Snorro</indextitle>
   <firstline>Højt oppe imod Norden der ligger et Land</firstline>
</head>
<body>
Højt oppe imod Norden der ligger et Land,
Ombeltet af brusende Bølger,
Med Bjerge bekrandset; den skovløse Strand
Bag Iis og Snee sig fordølger.

Saa skaldet og bleg er den ensomme Ø -
En Olding blandt Jordklodens Riger;
Saa kold og saa taus af den larmende Sø
Den iisklædte Fjeldmark opstiger.

Den ligner en Gubbe, som længe afstod
Fra Striden og Støjen paa Jorden;
De fredelige Marker ej farves med Blod,
Og hører ej Krigernes Torden.

Den ligner en Gubbe, der stille og blid
Kun taler om Ungdoms Bedrivter;
Der lever end blot i den fremfarne Tid,
Og pløjer kun Oldtidens Skrifter.

Men under det Dække af Iis og af Snee
Der ulmer den mægtigste Flamme:
Den lønlige Ild Du heel ofte vil see
At bryde den stenhaarde Ramme.

Det sneeklædte Hekla vil spalte sin Top,
Og rødme af Ilden hiin varme;
Og Krabla vil ryste sin iislagte Krop,
Og vildt op af Afgrunden larme;

Og Gejser udsende sit sydende Væld,
Og sprudle - en nordisk Caftale, -
Opvarme Iisbræen paa skyhøje Fjeld,
Og smelte de sneetakte Dale.

Saa ulmer da der en uslukkelig Glød
Dybt under det stivnede Dække:
De Flammer, som vældigt Iisskorperne brød,
Sit Skin over Norden udstække. <!-- udstrække] udstække ? -->

Blandt Nordpolens Storme, blandt Bølgernes Larm
Der lyde de listigste Sange;
Og Brage med Harpen ved svulmemde Barm
Har Hjem i de skovløse Vange.

Med Sage, sin Søster, han flygtene foer
Fra Norriges blodstængte Bjerge, <!-- blodstænkte] blodstængte ? -->
Da Kæmpernes Guder, da Thyr og da Thor
Med Ild og med Svær dem mon hærge.

Da funde de Tvende en tryggere Bo,
De fredelige Kunstner at huse:
De sunge, fortalte og skreve i Ro,
Mens Stormen derude mon bruse.

Da smelted omsider det iishaarde Mod,
Man Sværdet med Harpen ombytted;
Da flød ikkun Kvasers det Honningblod;
Til Sagn kun og Sange de lytted.

Hil være Dig, Island! hil være især
Dig første blandt Islandets Skjalde!
Som, skjønt selv omgjordet med Forfædres sværd,
Dog ej lod Dig Harpen undfalde!

Dens Klang lyder sødt gjennem Bulder og Larm
Af Tidens og Nordhavets Bølger,
Naar, selv Du en Kæmpe, med Skjold paa din Arm
De Kæmper i Sagnene følger.

Saalænge som Gejser udsender sit Væld,
Og Hekla sin vældige Lue;
Saalænge vi Sneen paa Raudafjordsfjeld
Og Isen paa Vestjøkul skue:

O, Snorro! dit Sagn og din herlige Sang
Blandt Norriges Bjerge gjenlyde!
I Svithiods Dale, paa Dauniens Vang
Det nordiske Hjerte Du fryde!
</body>
</poem>

<poem id="blicher2003091559">
<head>
   <title>Niels Ebbesen</title>
   <toctitle>Niels Ebbesen</toctitle>
   <indextitle>Niels Ebbesen</indextitle>
   <firstline>Hvi seer Du, danske Mand</firstline>
</head>
<body>
Hvi seer Du, danske Mand,
Saa undrende mod Svejtserland?
Hvad er der, som din Sjel saa mægtigt rører?
Er Vilhelm Tells Bedrivt
I Uris fjerne Klipperivt
Saa sælsom da for dine danske Ører?
Hvad! har da Heltedyden
Allene Hjem i fjerne Syden?
Er Frihedssind saa fremmed her i Nord?
Skalt Du af Landet vandre,
Saa fattig ledende hos Andre
Om Egen, som her hjemme herligt groer?

Hvad er det for en Røst
Som tryller nordisk Ynglings Bryst? -
Om fremmed Daad en fremmed Bardes Stemme.
   - Hør egen Skjaldesang
Om dine Fædres Kæmpegang!
Hør Dannemark! Du har en Tell her hjemme.
Lad Sydens Barder sjunge!
Blandt himmelhøje Alper runge
Et fremmed Qvad om fremmed Kæmpes Id!
I Daunens grønne Vange
Du hører dine Skjaldes Sange
Om dine egne Fædres Heltetid!

Grev Geert gaaer ind ad Danneværke,
Han har ti tusind Sværd.
Hvor ere vore Kæmper stærke -
Uovervundne danske Hær?
Vil Ingen drage Sværd fra Belte,
Og Ødelæggelsen tilbagevælte?

Naar Haab og Mod og Tillid svigter
Et Folk i Farens Tid;
Naar det mismodigt tvivlsomt figter,
Og gruer for ulige Strid,
Bekymret tæller Fiendens Sværde:
Da er i Sandhed megen Nød paafærde.

Som Bier unge hære uden Dronning
Forsagte skilles ad:
Saa spredes og - berøvede sin Konning -
Det bange Folk fra Birtingsbad.
Ej Blod, men Qvindegraad er runden,
Og Dansken uden Sværslag overvunden.

Grev Geert hen over Folket bruser,
Der fly'de, da det gjalt;
Den stolte Sejerherre knuser
Det Land, som uden Modstand faldt.
Han skrider som en Tordenbyge;
Bag Ødelæggeren Ruiner ryge.

Da krymper sig i lønlig Harme
Det haardt betrængte Land;
Vil Himmelen sig ej forbarme,
Saa er det nu forbi med gamle Dan.
I Anger og unyttige Klage
Henslæbe sig de hadelige Dage.

Som Skovens rædde Folk, naar Ørnen
Fra Skyen styrter ned;
Som Dalens svage Slægt, naar Bjørnen
Fra Hien springer ud til Mord bereed:
De glemme Raad og Daad i Nøden -
I stum Bedrøvelse annamme Døden.

Niels Ebbesen staaer op fra Bænken,
Han binder Sværd on Lænd;
At sønderbryde Trællelænken
Min Helt vil lære de forsagte Mænd.
Den stolte Fiende Baunen tænder,
Og puster til den Ild, som vældigt brænder.

Som naar vort Nordhavs stærke Bølger
Ved Frostens stille Magt
De hvide Rygge under Isen dølger,
I haarde Vinterlænke lagt:
Saa laae de stærke danske Kæmper;
Forfærdelse den gamle Lue dæmper.

Som naar en Storm fra Solens Leje
Opbryder Frostens Dør,
Frie er igjen de skumbeklædte Veje,
Og Bølgen ruller vældigt nu som før:
Saa vækker Heltens Røst af Dvale
Hver ædel Sjel i gamle Danmarks Dale.

Niels Ebbesen i Marken træder
Med røden Dannebrog:
De tydske Qvinder hjemme græder;
De danske Kæmper Fienden slog.
De Holster flygted eller døde;
De Danske sejred i det vrede Møde.

Bedst luttres Somrens qvalme Hede
I Storm og Tordenvær;
Den røde Ild maae Rusten æde
Af det ubrugte gamle Sværd:
I Nød skal Folkeslægten lære
At værne om sin Frihed og sin Ære.

Saa luttredes igjennem Trængsel
Det gamle danske Blod,
Og af det søndersprængte Fængsel
Nyfødt en bedre Slægt opstod.
Fra Nederlag og Slavekjæder
Gik Danmark ud til Sejr og evig Hæder.

Stor var den Bjergets Mand,
Hiin Ædling udi Sveitserland,
Som opret gik forbi Tyrannens Hue;
Han, som allene stod
Blandt Landserne med frejdigt Mod,
Hans Sjel har brændt af Friheds Himmellue.
Men mindre var han ikke,
Hvem Sejervinderen maae tigge
Forgjæves om et trofast Vennetag,
Som tør Tyrannen lære
At skjælve midt i sine Hære,
Selv smilede ad tusind Sværdes Brag.

Kjekt var det Kæmpebryst,
Som iilte først til blodig Dyst
I Sveitserfriheds unge Morgenrøde;
Dog stod en trofast Hær
Bag Heltens Ryg, med skarpe Sværd,
For Fædreland at sejre eller bløde.
Men han, som uforfærdet
Paa Nørreriis opløfted Sværdet,
Blandt undertvunget Folk en fredløs Mand:
Allene stod min Kæmpe
At falde, eller og at dæmpe
Den Ild, som hærged vort Fødeland.

Stærk var den unge Arm,
Der først mod Geslers stolte Barm
Udsendte Pilen fra den sikkre Bue;
Dog gammel, krum og graa
Han Sønnesønners Sejre saae,
Og varmed sig ved Friheds klare Lue.
Men han, som atter rejste
Det sjunkne danske Mod og kejste
En Anden til den Stol, han selver vandt;
I Friheds Morgenrøde,
Da Kæmpens Hænder Slavelænken brøde,
Hans ædle Blod paa Sejersmarken randt.

Velsignet er den Dag,
Da Dansken efter vundet Slag
Treen paa sin fri', skjøndt blodbestænkte Slette;
Femhundred Friheds-Aar
Endnu det gamle Danmark staaer:
Det voldte Nørrerises ædle Jette.
Thi skal Du, Danske, hædre
Det Manddomsværk af dine Fædre,
Der vore Fiender blev til Jorden Kryst;
Lad ingen Fremmed vinde
Den Mark, hvor Blodet maatte rinde
For os og vore Børn af Heltebryst!
</body>
</poem>

<poem id="blicher2003091560">
<head>
   <title>Tygge Brahe</title>
   <toctitle>Tygge Brahe</toctitle>
   <indextitle>Tygge Brahe</indextitle>
   <firstline>Jorden sover, Natten dækker over</firstline>
</head>
<body>
Jorden sover,
Natten dækker over
Med sin Vinge graa;
Himlen funkler,
Ingen Sky fordunkler
Stjerneglandsen paa det mørke Blaa.

Sov i Taagen
Tause Jord! min Sjel er vaagen,
Hører Aanders Kald.
Stiig fra Dalen
Op mod Himmelsalen
Med din Sang, Du de Henfarnes Skjald!

Løft dit Øje!
Seer Du i det Høje
Hist en Skygge gaae?
I det Fjerne
Let fra Stjerne og til Stjerne
Farer den i det dybe Blaa.

Denne Skygge -
Det er Danmarks Tygge,
Stjerneborgens Drot;
Dybt begravet
Under Gruus i Havet
Ligger Tygge Brahes Himmelslot.

Her ilive
Ej ved Jorden kunde blive,
Hvad fra Himlen kom;
Hisset oppe 
Over alle Skyers Toppe
Foer dit Øje med din Længsel om.

Naar til Hvile
Solen monne ile,
Og paa trætte Jord
Aftenrøden
Lulled ind til Slummerdøden
Alt, hvad under Himlen boer:

Da var Morgen
Paa Uranieborgen,
Aftenstjernen var din Sol;
Gjennem Taagen
Svæved Du vaagen,
Foer i Skyen mellem Pol og Pol;

Foer, og stirred
Paa den Solehær, som dirred
Vidt i Rummet ud;
Saae, og svimled
Ved det Viisdoms Dyb, som vrimled
Fuldt af Liv paa Almagts Bud.

Nat forsvunden,
Morgensol oprunden
Paa det klare Blaa;
Himlens Gaader
Løser Du, og raader
Nattens Runer, Du i Skyen saae.

Højt for Jorden
Du forkynder Himlens Orden -
Skabermagtens Bud;
Verdens Vise
Lytte til din Røst, og prise
Alle Verdners evighøje Gud.

Dog beskrænker
Sjelens Slør den kjekke Tænker;
Mat kun er det Lys, Du skimter her.
Evigheden
Spreder først den Taagesky herneden
Med sit lyse Morgenskjær.

Nu forvunden
Er din Nat, og nu oprunden
Dig et evigt Morgenblaa;
Klart Du skuer
Gjennem alle hine Buer,
Hvad som i et Spejl kun her Du saae.

Du, som ikke
Nedad vendte dine Blikke,
Men fra Jorden op mod Himlen saae;
Intet Minde
Kan jeg her paa Jorden finde
For din Aand, som boer i Himlen blaa.

Lille Stjerne,
Som fra dunkle Fjerne
Glimter i det store Æterhav,
Du skal bære
Brahes Navn, og være
Brahes Minde over Død og Grav!
</body>
</poem>

<poem id="blicher2003091561">
<head>
   <title>Griffenfeld</title>
   <toctitle>Griffenfeld</toctitle>
   <indextitle>Griffenfeld</indextitle>
   <firstline>Som et Frø af ædel Art</firstline>
</head>
<body>
Som et Frø af ædel Art,
Man udi et Vildnis kaster,
Opad med ustandset Fart
Over Tjørn og Tidsel haster,
Spreder sine stærke Grene
Vidt omkring, og staaer allene:

Som en Gnist af aften frem
Glimter, blusser op i Lue,
Føler, Himlen er dens Hjem,
Stræber derfor mod dens Bue;
Over Røg og Damp sig hæver -
Selv et Lys mod Lyset svæver:

Saa af Mørket Du opsteeg,
Baaret frem ved egne Kræfter;
Hoben trindt tilside veeg,
Undred sig og stirred efter.
Ak! men over golde Kyster
Du din ædle Frugt nedryster

Fejghed hader Mod og Kraft,
Lys er Gift for mørke Sjele:
Ædle Træ med Marv og Saft!
Ukrudsynglen vil dig qvæle;
Dine Frugter vil de have,
Medens de Dig undergrave.

Dejlig Vang i Bølgen Blaa!
Gamle Danmark, skjønne Have!
Du, som dyrt undgjælde maae,
At dit Led var tidt af Lave -
Hvo det løfter i dets Hængsel
Lønnes grumt med Baand og Fængsel!

Arme Konge! ak! vil Du
Havens Vogter udelukke?
Og i blind forvildet Hu
Egen højre Haand afhugge?
Da den ædle Grif Du stækked,
Du din egen Vinge stækked.

Dybt i Norden staaer et Fjeld,
Skummelt, nøgent, midt i Havet,
Der, o store Griffenfeld!
Blevst Du levende begravet.
Viisdom selv blev dømt tildøde;
Derfor maatte Danmark bøde.

Mangt et Aar skal svinde hen,
Skiftes ofte Danmarks Krone,
Førend Griffenfeld igien
Staaer ved Dannerkongens Trone:
Konger har et Skel flere;
Griffenfelder ingen mere.
</body>
</poem>

<poem id="blicher2003091562">
<head>
   <title>Niels og Jens Juel</title>
   <subtitle>(Thema af Evald, varieret.)</subtitle>
   <toctitle>Niels og Jens Juel</toctitle>
   <indextitle>Niels og Jens Juel</indextitle>
   <firstline>Niels Juel gav Agt paa Stormens Brag</firstline>
</head>
<body>
Niels Juel gav Agt paa Stormens Brag:
   Nu er det Tid!
,,Hejs op! hejs op det røde Flag!
,,Og slaae paa Gothen Slag i Slag!
,,I Luften spræng! og sænk i Qvang!
   ,,Nu er det Tid.
,,Før Solen daler, den idag
,,Skal skue Fiendens Nederlag
   ,,I Strid.''

Jens Juel gav Agt paa Stormens Brag:
   ,,Ej er det Tid.
,,Først op mod Vinden dette Slag!
,,Saa har Du den og Solen bag;
,,Da hejse Du det røde Flag!
   ,,Da er det Tid.
,,Vel bier Solen, til idag
,,Den skuer Gothens Nederlag
   ,,I Strid.''

Niels Juel i Balgen støder ind
   Det blanke Sværd.
Af Kamplyst blusser Heltens Kind;
Dog tæmmer han det raske Sind,
Og styrer op mod Sol og Vind
   Sin tunge Færd.
Han lønlig seer mod Kjøge ind;
Thi Kongen paa dens Tempeltind
   Er nær.

Jens Juel sig over Arlen saae
   Mod Sællands Kyst,
Hvor Fiendens stolte Snekker laae
Alt som en Skov paa Bølgen blaae:
,,Nu, Nils! nu er det Tid at gaae
   ,,I blodig Dyst!
,,Nu lad Du ned for Vinden staae!
,,Og alle dine Gutter staae
   ,,Med Lyst!''

Da slog Niels Juel saa haardt og fast
   Paa Fædreviis;
For Kugleskud og Bombekast
Nedstyrted fiendtlig Spejl og Mast;
Saa mangt et dristigt Hjerte brast,
   Og blev til Iis.
Hist flye de bort i Huj og Hast -
Her give de Dig Skib og Last
   Til Priis.

Den Tvillinggreen af Kæmperod
   Sejerskrandsen bandt:
Besindighed og Heltemod
I Faren hos hverandre stod;
Skjøndt strømmeviis det ædle Blod
   Paa Dække randt.
Men Broder fast hos Broder stod,
Med Sværd i Haand, og Fod ved Fod,
   Og vandt.
</body>
</poem>

<poem id="blicher2003091563">
<head>
   <title>Morten Borup</title>
   <toctitle>Morten Borup</toctitle>
   <indextitle>Morten Borup</indextitle>
   <firstline>I Skanderborrig Enge</firstline>
</head>
<body>
I Skanderborrig Enge,
Alt ved den blanke Sø,
Der gaae de Piger og Drenge,
At slaae og rive Hø.

Og i de Knøses Række
Een trasker langt æbag;
Han kan ej Skaaret strække
Med sine tunge Drag.

Og medens alle de Andre
Begynde paafor igjen,
Han monne allene vandre
Saa seent imod Enden hen.

Naar Skaaret han færdig haver,
Han stryger ikke sin Lee;
Han staaer og falder i Staver,
Til Jorden han stivt monne see.

Med Svøbeskaft saa krumpen
Den Foged efter ham foer:
,,Hvad skader din dovne Kumpen?
,,Hvi staaer Du her og gloer?''

- ,,Saamænd da, strænge Hr. Foged!
,,Jeg stod og grunded oppaa
,,Den Blomstervrimmel saa broged,
,,Hvor den kan komme fraa.

,,Paa alle de faure Blommer,
,,Jeg ganger nu her og slaaer:
,,De falde hver evige Sommer,
,,Og rejses igjen hver Vaar.

,,Jeg staaer just her og grunder,
,,Og kan dog ikke forstaae
,,Det mægtige store Guds Under
,,Udi disse mindste Straae.''

- ,,Da skal jeg din Slubbert lære
,,At tænke, naar Du skal slaae;
,,Jeg skal din Ryg vel hære!
,,Den bliver baade bruun og blaa.''

Den Foged løfter sin Svøbe;
Men Knøsen kaster sin Lee:
Han giver sig til at løbe
Og hiin monne efter ham see.

Og medens han staaer og gaber,
Og tænker: hvor mon han vil hen?
Han Morten af Sigte taber:
De sees ret aldrig igjen.

Og østerpaa udi Landet,
Højt over Bølgernes Suus,
Imellem Kirken og Landet
Der staaer det latinske Huus.

Der sidder paa sit Katheder,
Blandt Peblinges skjælvende Flok,
Monarken, som Rector hedder,
Med Bog og med Riis og med Stok.

Der sidder nederst af Alle
Paa Bænken, med Ryg til Væg,
En Pebling, de Morten mon kalde;
Han haver saa dygtigt et Skjæg.

I Kappe og sorte Klæder
Han passer saa flittig sin Bog,
Han over Per Lolle sveder -
Den fire og tyve Aars Pog.

Og det er den samme Morten,
Som førre ved Høleen krøb,
Som udi Trøjen og Skjorten
Fra Engen og Fogeden løb.

Som fremad Tiden mon lakke
Henefter vel en Snees Aar,
Det Huus oppaa Skolebakke
En anden Rector faaer.

Magister og Doctor mon være
Den Rector højlærd og from;
Han med stor Hæder og Ære
Fra Cöln i Tydskland kom.

Han trænger ikke til Stokken,
Ej heller til Færle og Riis;
Saa vel regjerer han Flokken,
Men alt paa en anden Viis.

Han kun de Gjenstridige bøjer;
De Blysomme giver han Mod,
Han Skjemt til Alvorlighed føjer:
Han er baade streng og god.

Han giver dem Viisdoms Kjerne:
Men Skallen knækker han selv:
Thi gaae de til Skolen saa gierne,
Som til Havet iler en Elv.

Han Oldtids store Bedrifter
Udtolker med Ild og med Kraft;
Og af de gamle Skrivter
Uddrager den søde Saft.

Han lærer dem ej allene
Udaf den prentede Bog;
I Mark og blandt løvrige Grene
Han fører den muntre Pog.

Der lærer han ham at tyde
Naturens classiske Stiil;
Og Livet at bruge og nyde,
Og glatte dets Rynker med Smiil.

Thi er det slet intet Under,
Den Skole kommer i Ry,
Og fanger saa mange Kunder,
De knap kunne rummes i By.

Ej heller, at deden udganger
Saa mangen en dygtig Student,
For hvilke vort Fødeland fanger
Stor Ære, heel vel fortjent.

At ud ifra Skolebakke
Den gjæve Hans Tausøn foer,
Som paa Papismens Nakke
Først traadte heroppe i Nord.

Og vil jeg blot tælle blandt Flere
Ham, Schiønning, og gode Hans Friis,
Hvis Navne skal stedse florere
Mens Lærdom og Dyd er i Priis.

Opdrog saa den Skolemester -
Hans Minde ret aldrig forgaaer -
Rectorer, Bisper og Præster
I samfulde tredive Aar.

Og det er den selvsamme Morten,
Som førre pløjed og trask,
Og maatte saa dandse paa Porten
For Fogdens slemme Krabask.

Og det er den selvsamme Bonde,
Vi før udi Engen saae
Paa Græs og Blomster grunde,
Istedetfor dem at slaae.

Begav det sig nuomtider
Fra Wittenberg der opsteeg
Hiint Lys, for hvilket omsider
Det romerske Mørke bortveeg.

Da nu hiin sachsiske Morten
Den Manddoms Idræt bedrev,
Og fæsted paa Kirkeporten
Mod Paven sit Fejdebrev:

Da flytter den Danske fra Skolen
Til Kirken - den staaer der endnu -
Og drager i Præstekjolen
Alt med saa glædeligt Hu.

Han tjener sin Gud i det Høje
Derinde et Aar eller to
Til mæt af Dage og Møje
Han gaaer til den evige Ro.

De lagde en Steen paa Graven,
Paa den var udhuggen at see,
Istedet for Kjolen og Kraven
En Ferle, et Riis og en Lee.

Det Mærke er længst udslettet,
Og Stenen er borte med;
Men aldrig vorder forgjættet
Den Saliges Hvilested.

Imellem Kirken og Skolen
Der sover den trofaste Svend,
Til Dommedags-Morgensolen
Ham vækker til Livet igien.
</body>
</poem>

<poem id="blicher2003091564">
<head>
   <title>Holberg</title>
   <toctitle>Holberg</toctitle>
   <indextitle>Holberg</indextitle>
   <firstline>Ingen Himmelstorm paa Fjeldet</firstline>
</head>
<body>
Ingen Himmelstorm paa Fjeldet,
Intet Zefyrpust ved Kildevældet
Toner Ludvig Holbergs Sang.
Ej til Kamp han vækker Helte,
Intet Pigehjerte vil han smelte;
Fryder dog med munter Klang!

Mangen Skjald i Østen synger,
Samler Ynglinge- og Pige-Klynger
Om sit skjønne Eventyr.
Under Myrther, under Palmer,
Nu ved Elskovssange, nu ved Psalmer
Natten kommer, Natten flyer.

Orgel, Harpe, Luth og Ziter
Udi Templet - ved den Skjønnes Gitter
Klinger i det varme Syd.
Troubadourers faure Skare
Synger Heltens og Hjertets Fare -
Vækker Sorg og vækker Fryd.

Vildt og vældigen som Blæsten
Bruse i det taagefulde Vesten
Bardens Toner som et Hav;
Og, skjønt trystet Hjertet gyser,
Gjennem Taagerne en Himmel lyser,
Aabnet ved hans Tryllestav.

Saa i Vesten, Syden, Østen
Ryster, rører, smelter Sangerrøsten,
Som i Hytte, saa i Hal.
Mens hvert Folkefærd paa Jorden
Priser sine - prise her i Norden
Vi Thalias Kongeskjald.

Rige Gaver Himlen vilde
Skjenke Flere - Dig en bundløs Kilde
Af de Gaver, Færre fik:
Uden Had og Vredes Flamme
Daarlighed og Last at rammme
Med Satirens sikkre Stik.

Flere højere sig svinge,
Skue dybt, og - ofte ak! nedbringe
Dybt i Hjertet Sorgens Piil;
Men kun Færre blev det givet,
Dybt og klart at skue ind i Livet,
Og at skue dog med Smiil.

Roes din Butler, stolte Britte!
Og med Rette, dog maa jeg Dig fritte.
Hvi gaft Du han Steen for Brød? <!-- gavst] gaft ? -->
Butler sang, og Charles skoggred,
Folket klappede, og Hoffet logred -
Skjalden døde Hungrens Død.

Faa paa Jorderige fandtes,
O Espanna! som din Sol, Cervantes,
Der din tykke Taage brød;
Dog bedækt med Slaveklæder,
I sin Hytte uden Brød og Hæder,
Døde Skjalden Butlers Død.

Danmark! Du en Holberg finder,
Som Cervantes, Butler overvinder
Med sit Snilles stærke Magt.
Holberg! Dig et Danmark lønner,
Dig i Live have Danmarks Sønner
Roes og Guld til Offer bragt.

Hav kun din Homer, Hellene!
Hav, Britannia, din William ene!
Hver foruden Lige stor;
Ikkun een og uden Mage
Er og Holberg alle Jordens Dage.
Denne Ene - han er vor.

Ej som Elskovs søde Smerte,
Ej om Daad, der hæver Heltehjerte,
Synger Paarses Skjald;
Rister ingen Bautastene,
Skaber ingen Sorgs og Rædsels Scene
Udi Melpomenes Hal.

Men til skyldfrie Lyst og Latter
Vækker Holberg atter os og atter
Med sit Lunes Tryllegreen:
Derfor skal vort Drapa lyde,
Derfor atter vi og atter pryde
Danebardens Bautasteen.
</body>
</poem>

<poem id="blicher2003091565">
<head>
   <title>Tyge Rothe</title>
   <toctitle>Tyge Rothe</toctitle>
   <indextitle>Tyge Rothe</indextitle>
   <firstline>Der er et lys, som her i Verden brænder</firstline>
</head>
<body>
Der er et Lys, som her i Verden brænder,
Kun Faa det søge - Færre finde det.
Eet Sted det slukkes brat, det atter tænder
Sin Lue paa en anden Jordens Plet.

Snart som en Sol det uomskygget funkler,
Og fryder Jorden med sit klare Skin;
Men snart den skumle Taage det fordunkler,
Det for en Tid i Natten iler ind.

Mod Natten og dens Hære maae det kæmpe;
Dets Stridsmænd ere stærke vel, men faa.
Tidt sejrer Mørket, og dets Skygger dæmpe
Den Ild, som glimter fra det fjerne Blaa.

De Onde juble, og de Svage bæve;
De troe, at Lyset maae for evig flye;
Men sejrende det sig igien skal hæve,
Og tindre fra den gjennembrudte Sky.

Saa mangen Grandsker efter Lyset higer,
Og skimter det tilsidst bag tykke Damp;
Da - som Erobreren for Kongeriger -
For Lysets Magt bekæmped Du, og vandt.

Du est opløftet nu fra Jordens Tue,
Og nær det Lys, Du fjernt har stirret paa:
Dig som en Sol i evig Dag mon lue,
Hvad som en Gnist i Natten her Du saae.
</body>
</poem>

<poem id="blicher2003091566">
<head>
   <title>Bernstorff</title>
   <toctitle>Bernstorff</toctitle>
   <indextitle>Bernstorff</indextitle>
   <firstline>For din Griffenfeld saa god</firstline>
</head>
<body>
For din Griffenfeld saa god
Maae Du, Danmark! sørge længe,
Før et Skud af fremmed Rod
Plantet bliver i dit Vænge.
Bedre nyttet, bedre fredet,
Voxer Træet denne Gang -
Bernstorff hældig hænger Ledet
For de Danskes skjønne Vang.

Ofte Kampens røde Flod
Vilde Vangen oversvømme;
Vogteren ved Ledet stod,
Stansede de stærke trindt paa Jorden,
Kun paa Dannevangen ej;
Fredens Engel fra mit Norden
Altid viste Luen Vej;

Mødte med urokket Fod
Luen, som foruden brændte,
Dæmpede det blinde Mod,
Som forinden sig antændte.
Kampens Skyer Jorden dække,
Torden ruller, Lynet slaaer;
Intet Lyn kan Vangen række,
Hvor den vise Bernstorff staaer.
Prægtig er den Laurbærkrands,
Som paa Ærens Marker vindes;
Men i vilde Vaabendans
Under Suk og Hyl den bindes.
Dødens Sved maae Lauren nære,
Kun paa blodig Bund den groer
Dyr er Kæmpegudens Ære,
Anger i hans Tempel boer.

Men naar Sandheds ædle Tolk
Prises frit af Ven og Fiende,
Men naar baade Drot og Folk
For sin Yngling Krandsen binde: <!-- Yndling] Yngling ? -->
   - Denne Krands skal Verden kjende,
Vindes kun paa Fredens Vej;
Denne Krands før Tidens Ende
Falmer - plettes - ældes ej.

Den er din, Du Daunens Mand!
Den skal grønnes paa din Kiste -
Sørg ej længer, Fødeland,
For Du Griffenfeld maae miste!
Dæmp dit Suk! aftør din Taare!
Tag for Sorgen denne Trøst!
Ved den store Bernstorffs Baare
Du tilgive Fædres Brøst!
</body>
</poem>

<poem id="blicher2003091567">
<head>
   <title>Tode</title>
   <toctitle>Tode</toctitle>
   <indextitle>Tode</indextitle>
   <firstline>Ligger Du her under græsklædte Tue</firstline>
</head>
<body>
Ligger Du her under græsklædte Tue,
Taus i den Hytte, Du ærlige Skjald?
Føler ej Morgenens varmende Lue,
Hører ej Foraarets venlige Kald?
Du, som saa mangen et Hjerte har glædet,
Glemmes Du her i den frydløse Vang?
Du, som for Andre saa ofte har qvædet,
Ligger Du nu i din Grav uden Sang?
Har de forglemt Dig, de højere Skjalde
O Du, de Glades og Syngendes Ven?
Skal paa din Ligsteen en Taare ej falde?
Skal ubesjungen din Grav synke hen?
Skal da en yngere Skjald fra sin Hede
Ile med Harpen herhid over Hav?
Skal Du saa fjernt udi Ørkenen lede,
Venlige Aand! om et Qvad ved din Grav!
Du, som med Smiil og med mildeste Taare
Muntred og trøstede Fremmed og Ven;
Er der da Ingen, som nu paa din Baare
Taber til Gjengjæld en Taare igjen?
Du, som saa tidt til den Syge udstrakte
Hjælpende Hænder og qvægende Drik,
Trøsten og Haabet med Livet opvakte -
Var det den Løn, som Du døende fik?
Kan I da glemme den venlige Tode?
Ømmeste Læge og muntreste Skjald,
Gladeste Sjel, som i Støvhytte boede -
Glad udi Vraa, som i glimrende Hal!
Hellere o! at jeg kunde forglemme
Sorgen, som mørknede Oldingens Aar,
Qvalte før Aldren hans liflige Stemme,
Bøjed hans Isse og bleged hans Haar!
Vaarsolen sank udi Efteraars-Stormen,
Mørkt blev det Øje, som blinked saa lyst;
Kummeren laae som bag Blomsterne Ormen,
Stinged til Døde det frommeste Bryst.
Ak! og Du smilte end midt i din Smerte,
Sjelen var stærk i forsmægtende Krop;
Himmelen saae det, Du ærlige Hjerte!
Derfor saa hastig den hented Dig op.
Og her af Støvet Du monne opstige,
Skyldfrie tilbage til Skaberens Haand -
Nu i sin Herligheds evige Rige,
Alfader glæde din venlige Aand!
</body>
</poem>

<poem id="blicher2003091568">
<head>
   <title>Birckner</title>
   <toctitle>Birckner</toctitle>
   <indextitle>Birckner</indextitle>
   <firstline>Der er en Kilde dybt i Jordens Skjød</firstline>
</head>
<body>
Der er en Kilde dybt i Jordens Skjød,
Som sine Vande op mod Lyset sender;
En Stund den springer himmelklar og sød,
Men til sit Udspring flux tilbagevender.

Dog ej for stedse gaaer den Kilde hjem;
Den ikkun for en Tid sit Løb omskifter.
Den tørres her, men hist den vælder frem
Med dobbelt Magt af Fjeldets mørke Rivter.

Begjærligt ile Jordens Slægter til,
At drikke Sandhed af dens rene Bølge;
Men Mørkets Børn den Kilde standse vil,
Og stræbe den med List og Vold at dølge.

Og smager dem end selv det friske Vand,
De miste dog, for Andre at bortjage;
Da kæmpes rædsomt der om Kildens Rand,
Og under Kampen synker den tilbage.

Men mangen Ædling hører under Muld
Den ætherre Vove lifligt suse,
Og graver som en Bjergmand efter Guld,
At Kilden kan i Solens Straaler bruse.

Blandt disse var, min gjæve Landsmand, Du!
Du tørstede, Du ledte, grov saa saare;
Du kæmpede med ufortrøden Hu:
Og frem mod Dagen sprang den rige Aare.

Du aabned Kilden i dit Fædreland,
Og mod dens Fiender vældigt den indhegned.
Du aabned den, men ak! paa Kildens Rand
Du træt og mødig udi Døden segned.

Du Sandheds Lærling - Sandheds Lærer selv!
Gud glæde Dig i Sandheds lyse Rige!
Dig rinder hist nu som en vældig Elv,
Hvad her Du som en Draabe saae opstige.
</body>
</poem>

<poem id="blicher2003091569">
<head>
   <title>Schieldrup</title>
   <subtitle>Gouverneur paa Kysten Guinea</subtitle>
   <toctitle>Schieldrup</toctitle>
   <indextitle>Schieldrup</indextitle>
   <firstline>Stolte Laurbærtræ! som byder</firstline>
</head>
<body>
Stolte Laurbærtræ! som byder
Helten dine Løv, og Isen pryder,
   Der omstraaledes af Sejrens Glands;
Staae kun urørt! dennesinde
Kan jeg uden dine Blade binde
   Ærens uforvisnelige Krands.

Men af Dig, Du Skovens Konge!
Dine grønne Blade, evig unge,
   Vil jeg plukke, gamle danske Eeg!
Sødt bevæget vil jeg vinde
Dem omkring den ædle danske Tinde,
   Som - ak! længe - var i Graven bleeg.

Schielderup! - hør! Harpen klinger
Som bevæget af useete Vinger -
   Ædle Schielderup! er det din Aand?
Engel udi Himmerige!
Hører Du de Toner, som opstige
   Fra en uforklaret Bardes Haand?

Kan Du skue fra det Høje
Taarerne, som af et jordisk Øje
   Vælde frem i overjordisk Lyst?
Salige! kan Du fornemme
I dit Paradiis den Glædesstemme,
   Som udbryder af et død'ligt Bryst?

Hvor den sorte Mand maa bukke
Under hvide Bødlers Aag, og sukke,
   At han Lyset kun til Trældom saae;
Hvor de lænkebundne Hænder
Han forgjæves til Tyrannen vender,
   Der ham slæber over Bølgen blaa:

Der, i hine Smertens Egne
Lever end, velsignet allevegne,
   Mindet om den ædle blanke Mand;
Denne blodstænkte Slette
Skal i Evigheder ej forgjætte
   Navnet i din Søn, o Fødeland!

Som en Guddom fra sin Himmel
Steeg han ned blandt arme Slavers Vrimmel,
   Sankede dem til sin Faderbarm
Uden Lænke har han bundet
Ørknens Søn, og uden Sværdslag vundet
   Ufordunklet Sejerherrenavn.

Sejerherre over Hjerter!
Ej af Blod den mindste Draabe sværter
   Din Ærobrings ætherrene Glands.
Taarerne, din Haand har stilled,
Taarerne som ved din Baare trilled,
   Ere Perler i den Hæderskrands.

Frygter ej, at Skjalden higer
Efter Sølv og Guld for hyklet Smiger;
   Schielderup er længe i sin Grav.
Intet Monument sig rejser,
Ingen prægtig Marmorstøtte knejser
   Over hans nedlagte Vandringsstav!

Men en ærlig Bardes Stemme
Skal igjennem mange Slægter gjemme
   Mindet om din Søn, mit Fødeland!
Slavekysten har hans Bene;
Disse Runer paa hans Bautastene
   Ristes her paa gamle Danmarks Strand.
</body>
</poem>

<poem id="blicher2003091570">
<head>
   <title>v. Westen</title>
   <subtitle>Missionair i Grønland</subtitle>
   <toctitle>v. Westen</toctitle>
   <indextitle>v. Westen</indextitle>
   <firstline>Hvide Blomst! hvorfor saa bly</firstline>
</head>
<body>
Hvide Blomst! hvorfor saa bly
Staaer Du hist i Sneens Ly
   Oppe under Polen?
Hvorfor i den vilde Ørk,
Under Klippen kold og Mørk?
   Løft Dig op mod Solen!

Mildelig Du smiler: Nej!
Just i Mørket var din Vej,
   Skjøndt en Mørkets Fiende;
Just ved Nordens kolde Barm,
Skjøndt i eget Hjerte varm
   Blodet monne rinde.

Derfor udi Mørkets Hjem
Lyset fra Jerusalem
   Lod Du venligt gløde;
Og med Ild af Sydens Sol
Nordens iisbedækte Pol
   Kjerlig Du optøede.

Du fra Hjem og Fædreland
Til en vild og fremmed Strand
   Vandred ufortrøden;
Derfor som et Nordlys skal
Du paa Nordens Himmelhald
   Skinne efter Døden.

Hvide Blomst! hvorfor saa bly?
Løft Dig op mod højen Sky!
   Lad Dig Solen skue!
Hvad Du virked, hvad Du leed -
Tegnet staaer i Evighed
   Med uslukket Lue.
</body>
</poem>

<poem id="blicher2003091571">
<head>
   <title>Pfingsten</title>
   <toctitle>Pfingsten</toctitle>
   <indextitle>Pfingsten</indextitle>
   <firstline>Der er en Dannemand i Nord</firstline>
</head>
<body>
Der er en Dannemand i Nord:
Ved Sliens Bredder Pfingsten boer;
Han er en Olding nu paa Gravens Bredde.
Med uudslettelige Skrivt
Skal Saga tegne hans Bedrivt,
Og fra Forglemmelse hans Minde redde.

Som bag et Fængsels skumle Muur
Den Døves Skjel i Fangebuur
Maae efter sin Forløsning sukke.
Han seer, man kan dog ej forstaae,
Han længes, kan dog ej opnaae;
Sit Hjerte med sit Øre maae han lukke.

For ham er hele Verden stum;
Hans Vaagen selv er kun en Slum,
Med dunkle, uforklarte Drømme.
Naturens skjøndt beskrevne Blad
Hans Øje seer, men veed ej hvad;
Derfor det maae i tause Taarer svømme.

Hans Sorg er tung; thi ene maae
Han bære, hvad paa Hjertet laae;
Sin Smerte kun med Suk han kan udsige.
Hans Fryd er flygtig som en Piil,
Er selv kun et vemodigt Smiil,
Der dog for Kummers Rynke brat maae vige.

Da nærmer sig saa huld en Ven,
Og tørrer Mismods Taarer hen,
Og vækker Haabets Smiil paa blege Kinder.
Han trættes ej, forsager ej:
Omsider gjennem Øjet Vej
Til Sjelens mørke Fangebuur han finder.

Nu tyder han, hvad Øjet saae,
Og lærer Hjertet at forstaae
Sin dunkle Drøm, sin dunkle Længsel.
Han viser Aanden Aanders Hjem;
Han fører den befriet frem
Til Lys, til Fryd fra Mulm og Fængsel.

Naar hisset Almagt Faderhaand
Har løst den Stummes Tungebaand,
Naar de, hvem her Du offred dine Dage,
Istemme selv Halelluja,
Du tro og gode Tjener! da
Din rette Dagløn skalt Du først modtage.
</body>
</poem>

<poem id="blicher2003091572">
<head>
   <title>Holm</title>
   <toctitle>Holm</toctitle>
   <indextitle>Holm</indextitle>
   <firstline>Græd ej, Qvinde, for din Søn!</firstline>
</head>
<body>
Græd ej, Qvinde, for din Søn!
   Ej for Hosbond kjer!
Slig en Død med Ære
Under Kamp og Sejr maae være
   Meer end Livet værd. <note>* Med dette Vers ender det her (S.36-38) i sin oprindelige Skikkelse, efter Udg. af 1814, meddeelte Digt ,,Najaden''. -</note>

O! men græd for ham, som her
   Skilles fra sin Mø!
Hun i Bølgen dukker,
Han tilbage staaer, og sukker,
   Paa den grumme Sø.

Græd for Holm, den danske Helt!
   At paa Kampens Dag
Døden ham ej rækker,
Og med Buhl i Dybet trækker
   Paa Najadens Vrag!

Skjult i Taager og i Storm
   Kommer Døden bag:
Værgeløs han blegner,
Og i troløs Afgrund segner
   Uden Sværdeslag.
</body>
</poem>

<poem id="blicher2003091573">
<head>
   <title>Buhl</title>
   <toctitle>Buhl</toctitle>
   <indextitle>Buhl</indextitle>
   <firstline>Glat var din Kind, da første gang</firstline>
</head>
<body>
Glat var din Kind, da første Gang
Du ind i Kæmperækken sprang;
   Da mellem Mænd en Dreng Du stod,
   Og offrede dit unge Blod;
Da uforfærdet udi Dampen
Du viedes til Heltekampen!

Glat var din Kind, da første Gang,
I Kuglers Hviin og Sværdets Klang,
   Dødsenglen foer forbi dit Bryst
   Med huul og rædsom Tordenrøst;
Da første Gang Du maatte bløde
Udi det vrede Heltemøde.

Glat var din Kind, da første Gang
Du Sværdet over Fienden svang,
   Da Kuglen kom og rev din Arm,
   Du gjæve, fra din unge Barm!
Da udi Ilden ufortrøden
Du hærded Dig til Heltedøden.

Højt var dit Mod, da anden Gang
Du ind i Kæmpedansen sprang,
   Da ene paa blodrøde Dæk
   Du standsed - Sejerherrens Skræk!
Da lige frejdig udi Nøden
Du smilende udæsked Døden!

Højt var dit Mod, da anden Gang
Du over dine Brødre svang
   Mod Overmagt din Kæmpearm,
   Mod Døden bød din kjekke Barm;
Da, som i Storm en Eeg i Dalen,
Du ene stod og streed paa Valen!

Højt var dit Mod, da anden Gang
Du gjorde Britten Vejen trang,
   Da svag af Kræfter, stærk af Aand,
   Du vristed Byttet af hans Haand;
Da værgeløs, men uforfærdet,
Du ene stod og mødte Sværdet!

Ild var din Sjel, da sidste Gang
I Kampen søndersplittet hang,
   O Dannebrog! dit stolte Flag,
   Paa din sidste Hædersdag,
Hvor Du, o Buhl, i Lyn og Torden
Gik til dit Valhal over Jorden!

Ild var din Sjel, da sidste Gang
Du Staalet over Fienden svang,
   Da Luen om dit blege Liig
   Med Bølgen streed; mens Aanden sig
Svang did, hvor mellem Verdens Poler
Det lyse Stiernebælte straaler.

Ild var den Sjel, da sidste Gang
Du, under Kuglers hule Sang,
   Paa Danskes Vej til Roes og Magt,
   Sortladne Hav, har Døden smagt!
Til Himlen har Du Dig opsvunget:
Nu Buhl, nu er dit Drapa sunget!

Saa skal din unge Slægt, o Dan!
Til Heltedød for Fødeland,
   Som Buhl! hiin danske Kæmpe god,
   Indvies aarle med sit Blod,
Og mandelig og uforfærdet
Slaae, eller falde under Sværdet.
</body>
</poem>

<poem id="blicher2003091574">
<head>
   <title>Qvistgaard</title>
   <toctitle>Qvistgaard</toctitle>
   <indextitle>Qvistgaard</indextitle>
   <firstline>Som naar et Skib paa Vigens stille Vande</firstline>
   <notes>
      <note>* Captain, Eier af Vibygaard ved Roeskilde; faldt i Slaget ved Kjøge 1807.) See ,,Gamle og nye noveller'' af Blicher 1ste Deel.</note>
   </notes>
</head>
<body>
Som naar et Skib paa Vigens stille Vande
Trygt, under fuldt udspredte Vinger staaer,
To Hvirvelvinde fra de tvende Lande
Højtbrølende om Skibet sammenslaaer,
De møre Sejl og Touge sønderriver:
Afgrundens Rov blandt Bølgebjerge driver.

Saa stod Du og, o gamle Fædrejord!
Fuldtblomstrende, de milde Solskins Dage;
Da monne Kampens Sky'r fra Syd og Nord
Mørktvoxende mod dine Kyster drage:
De nærmed sig i taus og lønlig Hast,
Og bragende paa dine Sletter brast.

Saa skummeltyst, saa lumskelig og brat
Kom hiin Forfædreflok i Oldtidsdage
Fremlistende den rædselfulde Nat,
Da Odin vinkede ad Lejres Krage;
Men Alle stod tilsammen fast i Nøden,
Og Ingen vilde flye fra Heltedøden.

Hvor - hvor er nu det gamle Mod i Norden?
Naar gjorde Frygten Dig, Du Danske bleeg?
Man ak! de flye fra den ukjendte Torden;
De ræddes for den ubevandte Leeg:
Opvakte af den lange, tunge Dvale
Forsage de Rolf Krages Sejers-Dvale.

O Kjøgebugt! Du, som har seet engang
Af Blodets Strømme dine Bølger røde,
Da Juels Kanoner over Gothen sang,
Og vore Fiender flygted eller døde;
O du, som saae, hvor udi Damp og Lue
Hvidtfeldt foer op til højen Himmelbue!

Skjul dig, o Bugt, imellem dine Høje!
Dæmp nu, dæmp dine Bølgers stolte Brag!
Hyl dig i Mulm for dine Fienders Øje!
Gjem udi Nat din lyse Sejersdag!
Rul Taagen over den forhadte Slette!
Lad mig dit Navn evindelig forgjette!

Dog nej! endnu et Glimt - eet Glimt endnu
Lad falde, Danmarks Sol, paa mørke Hede!
Løft dig igjen, løft dig, o Taage! du,
Som skjuler den med dine Vinger brede.
Vær stille, Klage! paa den skumle Vang
Jeg skuer Glands - jeg hører Kæmpegang.

Een triner frem mod røde Krigerrækker,
Eet Bryst - kun eet mod Fienderne er vendt,
Eet Sværd mod tusind Sværde sig udstrækker;
Hvo kæmper, naar det vilde Slag er endt?
Hvo blev tilbage, da de Andre fly`de?
Vil han de tætte Kæmperader bryde?

Men han vil døe som sine kjekke Fædre
Med Staalet i et uforfærdet Bryst;
I Sværdedans ham tykkes Døden bedre,
End Liv paa Fødelands betvungne Kyst.
Hvor Kugler hyle Kartover skralde,
Med Ære vil han stande eller - falde.

Og see! han falder, Slagets stolte Mand,
Midt udi Vrimlen af de stolte Fiender:
Græd, danske Konning! Græd, o Fædreland!
Det bedste Helteblod paa Valen rinder.
Han, som alene udi Striden stod,
Ak, det var Qvistgaard, danske Kæmpe god!

Som højen Eeg, den ene var tilbage
Fra mange Storme, paa sin Bjergetop -
Lynflammer knittrer, Tordenbolte brage -
End knejser den mod Himmelbuen op:
Da gaber Skyen, Tordenhamren knuser -
Orkanen over Egens Sted henbruser.

Som naar et Skib paa Uvejrs hvide Hav
Det brede Bryst mod tusind Storme byder,
Højtspringende hen paa sin aabne Grav
De stærke Bølgers krumme Rygge bryder:
Omsider synker det i Dybets Huler -
Ustandset over Havet Stormen kuler.

Saa stod Du, og saa stred Du, Søn af Helte!
Saa faldt Du under Sejerhærens Magt;
En Sky af Fiender over Dig mon vælte,
Før Du, o Kæmpe! est til Jorden lagt:
Den stærke Fiende haver Marken vunden;
Men Du har Heltenavn og Ære funden.

Hvor Alle springe smilende i Faren,
Hvor Kæmpehoben stander fast og tæt,
Blandt kjekke Mænd og mildt i Sejerskaren -
Der ganger Dansken lystelig og let;
Men ej at blegne mellem rædde Sjele,
Det haver Roes og evigt Eftermæle.
</body>
</poem>

<poem id="blicher2003091575">
<head>
   <title>Knud Henneberg</title>
   <toctitle>Knud Henneberg</toctitle>
   <indextitle>Knud Henneberg</indextitle>
   <firstline>Hvem har vi her? - Knud Henneberg! - Hvo kjender</firstline>
   <notes>
      <note>* Lærd Astronom og Oldgrandsker. Skrev en aandfuld Afhandling om Guldhornene. Døde som Capellan i Aalborg 1832 i høj Alder.</note>
   </notes>
</head>
<body>
,,Hvem har vi her? - Knud Henneberg! - Hvo kjender
,,Knud Henneberg? - Hvor er hans Epitaph?
,,Hvor mon i Gyldenskrivt sligt Navn vel brænder?
,,Hvad Id mon det til Efterverdnen gav?''

,,Har han med Sværd sit Fædreland omhegnet?''
Nej. - ,,Gavnet det maaske ved vise Raad?''
Nej. - ,,Blev han i de Lærdes Skare regnet?''
Nej. - ,,Kunstner?'' - Nej. - ,,Hvad var da Mandens Daad?''

Hans Daad? - I Verdens Øjne - ja! kun liden!
Han var en simpel, ydmyg Præstemand,
Der sneeg sig ubemærket gjennem Tiden,
Som Fremmed hardad i sit eget Land.

,,Han sov den hen?'' - Nej, Vandrer! nej! han vaaged,
Naar Andre sov. O! vi har seet det tidt,
Hvor Søvnen lukked ham Øjenlaaget,
Først naar i Østen Solen aabned sit.

,,En Maner da? - Maaskee en Skattegraver?''
En Skattegraver! - Rigtigt! det er sandt.
Saa stor en Skat han sig opdynget haver,
Som sjældent i saa lidet Huus Du fandt.

Men det var Kundskab - Sjelens Guld, han sanked;
Han maned Fortids store Aander frem.
Hans egen Aand igjennem Sekler vanked,
Og hæved sig til alle Aanders Hjem. -

Kun eengang han udaf sin Skygge traadte,
Og talte lydt til et forundret Folk:
Han Hedenolds de dunkle Runer raadte,
Som dybe Gaaders, døde Tungers Tolk.

Guldhornene han prøved at udtømme;
Hvor dybt han kom - det sige ikke vi.
Men var endog det kun en Drøm om Drømme,
Os fængsled dog dens rige Phantasie.

,,Hvi da saa ubekjendt? - Hvi smykked ikke
,,et Baand - en Stjerne denne Vises Bryst?''
,,Hvi søgtes han da ej af Mængdens Blikke?
,,Hvi fik han ej sin Priis ved Skjalderøst?'' -

Hvad skulde han med Glands, som snart fordunkled?
Hvad trængte han til Pryd af dødlig Haand?
Hans Stjerner skjønnere hist oppe funkled:
Orions Belte var hans Ordensbaand.

Ham fryded kun de milde Stjernes Blikke,
Naar Sjelen sig blandt Sphærerne opsvang.
Til jordisk Lirespil han trængte ikke;
Han lytted efter Himmellyrens Klang.

Som Ossian i Selmas øde Sale
Gad hos Malvina og sin strengeleeg;
Til sine Venner mellem Skyers dale
Op med sin Sang og med sim Længsel steeg:

Saa sad han ved sin Tubus og sin Datter,
Og stirred opad - højere endnu; -
I Himmelrummet højt, som Een kun fatter,
Did steeg han med sit Øje og sin Hu.

Den Gud, om Dagen han med hellig Lue
I Templets Buer priste med sin Røst,
Blandt Stjerner i den store Himmelbue
Om Natten søgte han med hellig Lyst.

Hans Sjel opløfted sig fra snevre Kammer;
Af Støvets Lænker løst den svæved let,
Did mellem Millioner Soles Flammer:
Og Jorden sank - svandt til en Taageplet.

Nu her hos højtberømte Danskes Minder
Af alle nederst - ydmygt dette staaer.
Et venligt Blik maaskee fra Dig det vinder,
O Vandrer! naar Du hjem fra Højen gaaer. <note>* Med dette sidste Vers, som er udeladt i ,,Samlede Digte'' 1836, sluttede Digtet, da det første Gang læstes i et Provinsblad.</note>
</body>
</poem>

<poem id="blicher2003091576">
<head>
   <title>Ole Worm</title>
   <subtitle>Skolerector i Horsens</subtitle>
   <toctitle>Ole Worm</toctitle>
   <indextitle>Ole Worm</indextitle>
   <firstline>Man bygger op med stor Umag</firstline>
</head>
<body>
Man bygger op med stor Umag
De stolte Monumenter,
Og Marmelsteen til Sarkophag
Fra fjerne Lande henter.

Beriger den, med kostbar Erts,
Med gyldne Amuleter:
Bemaler dem med Ærevers
Af lønnede Poeter.

Men hist paa Horsens Kirkegaard
Kan Du, o Vandrer! finde,
Hvor for en Dannemand der staaer
Et rigtigt Æreminde.

,,Hvis er da denne Mindesteen,
Hvorpaa mit Blik jeg fæster?
Hvo hviler her de trætte Been?''
Han var en Skolemester.

,,En Skolemester!'' Ja min Ven!
En rigtig Skolemester;
De Børn de strømmed til ham hen
Fra Øster og fra Vester.

Han lærte dem tilgavns forvist,
Og Alt saa med det Gode,
Og med den Lærdom Dydens Qvist
Han monne dem indpode.

Saa mangen en dygtig Ungersvend
Gik ud af Horsens Skole,
Og tænkte altid kjærligen
Paa denne Mester Ole.

,,Hvo har da rejst den Steen?'' - Saamænd
Det haver alle disse.
Han var ej Lærer blot, men Ven -
Ja Fader dem tilvisse.

,,Og hvo er Du med denne Sang?
Er Du ej ogsaa Digter?''
Lidt er jeg; men for denne Gang
Jeg Bragibægret svigter.

Det er den rene Sandhed; ja,
Jeg rimer blot af Vane,
Og saaer jeg end som Sanger, da
Jeg staaer ved Sagas Fane.

Vel blev jeg ikke een af hans,
Hvor gjerne jeg end vilde;
Men derfor kan min simple Krands
Ej klæde Støtten ilde.

Af egen Drivt jeg binder den,
Med Bistand af Camoenen;
Tillad, I gode Horsensmænd!
Jeg hænger den paa Stenen.
</body>
</poem>

<poem id="blicher2003091577">
<head>
   <title>Søren Kanne</title>
   <toctitle>Søren Kanne</toctitle>
   <indextitle>Søren Kanne</indextitle>
   <firstline>Det blæste en Storm udi Kattegat</firstline>
</head>
<body>
Det blæste en Storm udi Kattegat,
De Bølger de ginge saa høje.
Saamangen stolt Sømand den samme Nat
For sidste Gang lukked sit Øie.

En liden Skude var og deriblandt,
Fra Hornbek monne den komme.
Ret aldrig mere til Havnen den vandt,
Fordi at dens Tid nu var omme.

Den Skude blev ført af en Sømand god,
Af dem der ej pleje at ryste -
Thi først sig beviser det danske Mod,
Naar Døden begynder at kryste.

Han kæmped, indtil han omsider drev
For Stormen et værgeløst Bytte.
Mod Dagningen stødte han paa et Rev
Med sin faldefærdige Hytte.

Han haver kun med sig en liden Dreng;
I stærken Arm han ham griber:
,,Her bliver nok redt os saa kold en Seng;
,,Det hjælper slet inte, Du piber''.

De Bølger de bryde med stor Allarm,
Og Skibet det krænger og knager:
Dog holder han Drengen i venstre Arm;
Med høire i Vantet han tager.

Han seer sig saa langelig ind mod Land -
Imellem var dyben Rende -
,,Vi kan ikke naae den velsignede Strand,
,,Hvis Hjælp os ej Himlen vil sende.''

Da kom der en Bonde til samme Sted -
Han hedde saamænd Søren Kanne -
Han siger til Fa'eren, som og var med:
,,Det Skib er nok nærved at strande.''

Saa springer han til sine Heste to -
De stode just tøjred' paa Brinken -
Han giver sig ikke ret længe Ro
Før han bliver færdig med Rinken.

Den Gamle ham huer det ikke ret vel.
Han hvøvter med Haanden: ,,Hej Soren!
,,Du drukne jo Øgene og Dig selv;
,,Det Skib er desuden forloren.''

Men Søren sprang op paa den nærmer Hest,
Og kaster et Øje til Fa'eren:
,,Ifald jeg derude skal faae min Rest,
,,Lad see, at I sørger for Karen!''

Saa hug han sit Hors med sin Træskohæl,
Og lod hende springe i Vandet.
Den anden han dasked med Tøjrepæl:
Saa maatte de begge fra Landet.

Men da han sig havde i Dybet sænkt
Alt udi de fraadende Strømme,
Ei skulde da noget Menneske tænkt,
Han kunde til Vraget udsvømme.

Jo, jo! See! der sidder han nok saa rank;
Han synes paa Bølgen at ride -
Men der kommer Ører - og Hoved - og Mank -
Og nu er han ved Sejlerens Side.

,,Hej Landsmand! sid op nu! hvis du vil med,
,,Og hold saa din Dreng ved hans Trøje!''
Han sidder der alt - og igjen nu afsted -
Det var noget Andet end pløje.

De Bølger de brusede over dem bradt;
De Tvende holdt fast ved hinanden -
Men see kun! nu har de jo Landet fat,
Og frelste de springe paa Stranden.

Der kaste sig alle de Trende paa Knæ,
Og takke vor Herre for Livet.
,,Men kom!'' siger Søren ,,med mig nu i Læ -
,,See hisset! nu splintres jo Skibet!''

Men Drengen han skjalv, som i Blæsten et Siv;
Og Skipperen slang sine Arme:
,,Hvad skal vi nu give Dig for vort Liv?''
,,- Følge med mig og faae Jer lidt Varme.''

Han plejed den Sømand med samt hans Pog,
Det baade af Potte og Pande.
Og det var da al den Betaling han tog,
Den fattige Mand Søren Kanne.

Saa skulle dog alle I danske Mænd
Af Hjertet elske hinanden!
I Faren og Døden sig give hen
Den ene med Lyst for den Anden!

Saa skulle I fast staae hverandre bi -
I pløje nu Jord eller Bølge -
Men mindst dog paa Kampens den blodige Sti
Skal Een bag en Anden sig dølge!

Og Fynbo, og Jyde, og Sjællandsfar -
Til eet Huus vi Alle jo høre.
Gud Fader os Alle i Troskab bevar!
Og Alle til Enighed føre!
</body>
</poem>

<poem id="blicher2003091578">
<head>
   <title>Kong Frederik den Sjette</title>
   <subtitle>1839</subtitle>
   <toctitle>Kong Frederik den Sjette</toctitle>
   <indextitle>Kong Frederik den Sjette</indextitle>
   <firstline>For Dig jeg tilforn saa ofte sang</firstline>
   <notes>
      <note>Se <xref bibel="bibel1samuel25,6"/> for motto.</note>
   </notes>
</head>
<body>
<nonum><right><small>Fred være med Dig! og Fred med dit Huus!</small></right></nonum>
<nonum><right><small>1ste Samuels Bog, Cap. 25, V,6.</small></right></nonum>

For Dig jeg tilforn saa ofte sang,
Nu qvæder jeg over Dig sidste Gang.
Jeg sang, for Du varst ret en elskelig Drot,
En Folkeven i Kongeslot.
Jeg sang, for dit Scepter som Frihedstræ
Bar Blomster og Frugter i Tronens Læ.
Jeg sang, for din Krone med al sin Glands
Mig tyktes en borgerlig Egekrands.
Jeg sang, om en Glædesdraabe maaskee
Du kunde derved i dit Bæger see.
,,Lev vel!'' Lev gladere hisset, end her,
Hilsæl Dig i Evigheds Morgenskjær!
Med Dig være Himmelens evige Fred!
Den haver hernede ej blivende Sted.
Den længste og bedste, her gives kan,
Den vorde nu for dit Huus og dit Land!
Gud Signe din Slægt og din Eftermand!
</body>
</poem>

</content>
</section> <!-- Bautastene -->

</content>
</section> <!-- Første Deel -->

<section>
<head>
   <toctitle>Anden Deel</toctitle>
</head>
<content>

<section>
<head>
   <toctitle>Jyllandsrejse i sex Døgn</toctitle>
   <linktitle>Jyllandsrejse i sex Døgn</linktitle>
   <indextitle>Jyllandsrejse i sex Døgn</indextitle>
   <subtitle>(udført og beskreven i Aaret 1816 af S.S.B. og Barberen i Ribe, siden bekjendt under Firma P.Sp.)</subtitle>
</head>
<content>

<poem id="blicher2003091579">
<head>
   <title>Forsang</title>
   <toctitle>Forsang</toctitle>
   <indextitle>Forsang</indextitle>
   <firstline>Eensom jeg laae paa min lynggro'de Bakke</firstline>
</head>
<body>
Eensom jeg laae paa min lynggro'de Bakke,
   Stormenes Brusen hen over mig gik,
Mossede Gravsteen var under min Nakke,
   Oppe i Skyerne dvælte mit Blik.

Dvælte i Skyerne, men mine Tanker
   Foer over Stormens og Skyernes Gang;
Stundom jeg nynned',- de skaldede Banker
   Hørte min første, tungsindige Sang.

Tidt gjennem Stormen jeg kunde fornemme
   Liflige Toner fra Morgenens Kant;
Hid til mit Hjerte den venlige Stemme
   Vej over Hav, over Hederne fandt.

Yndige, som paradisiske Drømme,
   Var dine Kvad i fortryllede Sal;
Blidelig susede Sangenes Strømme,
   Svale som Regn i den solbrændte Dal.

Lønligen priste jeg ham, som optænder
   Himmelske Luer i jordiske Bryst;
Skjaldenes Sjæle gaae ud fra hans Hænder -
   Tusindes Glæde og Tusindes Trøst.

Mægtig jeg følte, den stærkere Flamme
   Blev ved hans Ord med den svagere Gnist:
Følte, at Lærken er skabt af den Samme,
   Som satte Midnattens Sanger paa Qvist.

Frydede mig, at de tusinde Tunger
   Qvæde i evigt, uendeligt Chor;
Og at utallige Læber udsjunger
   Hymnen til ham, som i Himlene boer; -

Priste hans Værk, naar i smilende Sommer
   Drosselens Fryd fylder lyttende Lund;
Og naar i Natten vemodigen brummer
   Rørdrummens Klage fra taagede Grund.

Da svam en Taare af Fryd i mit Øje
   Over den Gnist, som opvarmed' min Aand;
Gladelig flagred den op mod det Høje,
   Vældig løsrevet af jordiske Baand.

Ak! men jeg følte, at jordiske Sjele
   Drømme kun dunkelt om Himlenes Fryd;
Og at selv Digterens stærkeste Mæle
   Er kun en fage hendøende Lyd.

Følte, at Oldtidens dybeste Rune
   Hugges i Stenen og er ikke meer;
Ossians Harpe og Shakespears Basune
   Ak! ere begge kun Aske og Leer!

Følte, at Skjalderøst svagt ikkun hylder
   Ham, som bag Solen og Stjernerne boer,
Tiden og Rummet alene udfylder -
   Svimlende Dyb for en Skabning af Jord!

Rystet som af den Almægtiges Torden,
   Svimlende ved hans Uendelighed
Skjalv jeg, og faldt paa mit Ansigt til Jorden,
   Under hans Trone tilbedende ned.

Bedende laae jeg, ej turde jeg svinge
   Mig imod Himlen i jordiske Ham -
Bernhard! <note>* Ingemann.</note> jeg slumrede ej, da din Vinge
   Rørte min Skulder med venlige Ram.

Rørte den venligt, forlod mig og suste
   Atter i smilende Østerled hen;
Der hvor i Sekler Vestvindene bruste
   Lynglandets Søn blev alene igjen.

Andengang kommer han ud af sin Hede, <note>* Nærv. Digt udkom først som 2den Deel af Blichers ældste Digte.</note>
   Blander sin Stemme med Stormenes Larm;
Kan han ej Vinger mod Himmelen sprede,
   Ager han dog i sin selvgjorte Karm.

Ak! og han veed det: af mangen en Frænde
   Skal han miskjendes og hades maaskee;
Nogle af Harme vil lønligen brænde,
   Faa ville græde og Færre vil lee.

Men det formørker ej Sangerens Blikke,
   Om han forfølges af Daarernes Hær;
Kjerligheds Digter! Kun du vil vist ikke
   Trykke paa Tornen, hans Hjerte er nær.

Elsk mig min Ven! naar paa Aandernes Hede
   Lyder min dybe, tungsindige Sang,
Og naar ved Pirren i Vandbiers Rede
   Hvislen og Brummen forfølger min Gang.

Søn udaf Danmark, vor kjerlige Moder!
   Vi have diet eet Fødelands Bryst.
Elsk dog mit Hjerte, min elskede Broder!
   Om du ej altid kan elske min Røst.

Useet af dig har jeg tidt ved din Side
   Vandret paa Bredden af Døberens Flod;
Hvor dine Taarer de runde saa stride
   Grædende jeg og paa Golgatha stod.

I dine Haver og gyldene Slotte
   Tidt har jeg været og frydet mit Blik;
Og om end selver slet ingen jeg aatte,
   Gladelig dog gjennem dine jeg gik.

Vil du de glindsende Vinger udbrede
   Hid fra din blomsterbedækkede Vang -
Stille og mørkladen er vel min Hede -
   Dog kom min Broder! besøg mig engang!

Ogsaa hos mig skinner Solen hin klare,
   Maane og Stjerner paa Himmelen blaa;
Taager og Storme ej altid henfare
   Over min Hede saa skummel og graa.

Skummel og graa er min Fædrene Hede;
   Dog under Lyngtoppen Blomsterne staaer;
Lærken blandt Gravene bygger sit Rede,
   Og sine Triller i Ørkenen slaaer.
</body>
</poem>

<poem id="blicher2003091580">
<head>
   <title>Første Døgn</title>
   <toctitle>Første Døgn</toctitle>
   <indextitle>Første Døgn</indextitle>
   <firstline>Farvel, farvel da, du røgindhyllede Tue!</firstline>
</head>
<body>
Blicher.
Farvel, farvel da, du røgindhyllede Tue!
Med dine Taarne, de lider højere Halmstraae.
Hvor est du liden! et Støvgran blot paa min Kikkert
Bedækker hele din Herlighed, Øresunds Dronning!
Saa stille, du Tusinders Bolig! - jeg lytter forgjæves
Til Raaben og Larmen i dine mylrende Gader -
For mig ej meer nu da est, end Carthago og Tadmor
Heel øde og taus, som engang i de kommende Sekler,
Naar Fremtidens Søn, en ivrig Alderdomsforsker,
Vil tankefuld sidde paa dine mosgro'de Ruiner -
Farvel - Farvel!

Barberen.
   Hil dig, du min levende Verden!
Mit svømmende Huus, min vandrende Stat udi Havet!
Jeg maae dog betragte engang de Medborgere, Skjæbnen
Har samlet med mig i dette indskrænkede Rige.
   Hvo er den Mand hist ved Roret saa mørk og saa
myndig?
Han vinker - det staaer der; han taler - da springer de 
Blaamænd
Hver ad sin Vej gjennem Luften - det er Monarken.
Med større Effect svinger ingen Konge sit Scepter,
End denne Haandspagret; hver Ord er en Lov, og som lydes;
Hans Undersaatter end ere mindre end Slaver -
Maskiner med Liv blot, der ved usynlige Snorer
Træffes snart op paa den stormomhvirvlede Fløjknap,
Snart paa Bovspryddet ud, der dukker i Bølgen.
Rædsomme Id! See kun, hvor Soldaten, der ofte
Dandsed til Dødens Musik paa dundrende Landjord,
See kun, hvor Helten nu knuger sig bange til Masten,
Og knap tør see til Matrosen, der dingler ved Raaen.
   Og see hiin Herre, der rækker sig ud af Kahytten!
Han gruer ogsaa - dog nej, han seer nok kun efter,
Blandt hvilket Selskab Hændelsen haver henslængt ham.
En net liden Mand! men vist en Hader af Rejser
Og Rejsers Besvær: kort Nattero, fremmede Senge,
Langsom Opvartning, forfrosne Føder og Fingre.
Hvad mon har drevet ham ud af den rolige Stue,
Den varme Sloprok, den lune Edderdunsdyne?
Hvo skal nu skjænke ham, med det tilbørlige Qvantum
Af Fløde og Sukker, den sødtopduftende Kaffe?
Hvo skal barbere ham? ak! den Arme! hvor gjerne
Leed han taalmodig, ja selv i Vessenberg Gyde,
Foermandens Jomfrutobak og Postvognens Skumplen!

Blicher.
   Hvem mon tilhører hiint femten Sommeres Ansigt?
Saa sødt uskyldig i Morgendrømmenes Alder,
I Kjerligheds Dæmring, i søde Længselers Daggry!
Et af de Himmelske Aasyn, der blysom og stille,
Varmt dog af lønlige Flammer, synes at lytte
Til Engles Musik, selv nær beslægtet med Engle.

Barberen.
   Ak, hvor forskjælleligt fra det, der om Vintere femten
Sidder ved Vhistbordet blegt! da banker vel Hjertet,
Men kun for Steinmanns <note>* Nu : Jacob Holmblads.</note> de malede Sønner - undtagen
En Junker maaskee under Bordet med talende Fødder
Om ventende tête á tête minder den naadige Frue.
   Men hvo er denne, der sukkende skotter til Englen,
Ej uliig en Hane, der, slagen af Hønsenes Herre,
Lister forknyt sig omkring med hængende Vinger?
En fordums Spradenfeldt! ak, ustadige Lykke!
O! hvor forandret fra ham, der ofte har slynget,
Forstærket ved Briller, sit Øjes sejrende Flamme
Mod Logernes glimrende Rækker! der ofte har tumlet
Sin Ganger paa Dyrehavsvejen blandt ringere Helte!
Hvor er hiin Hanekam, som ingen Pige ustraffet
Torde beskue? er den faldet for evig?
Ha, grusomme Skræder! ha, unaturlige Fader!
   Eja! nok Een! men han i sin frodigste Blomstren,
En haabefuld Yngling! Mamas fortrinlige Glæde!
Hvor han vil skinne hist ovre i Jydernes Hjemstavn,
Der, lig en sjælden Comet, beskrive sin Bane,
Meget beseet og beundret af Folket i Ribe,
Der nu, til Selvbeskuelse pludselig vækket,
Mod Idealet stræber i svag Efterligning.
   Hvis er den Haand, der strækker sig op gjennem Lugen,
Løftende højt som et Skjold den uhyre Mel'mad?
Hvo skulde vel eje en Appetit saa velsignet?
Hvo skulde vel eje to Kinder saa glindsende fede?
En Pande for Rynker saa Fri? - med faa Ord: et Ansigt,
Hvori saa tydelig læses Menneskets Adel,
Hiin Stræben fremad og opad, herlig belønnet? -
Hvo, uden Oxernes Fører, hvem Skjæbnen veldædig
Gav blot saa megen Fornuft, som netop behøves,
At han kan oversee hans eget hornede Selskab?

Blicher.
   Hvad hedder hiin Øe i blaalige Taage,der møder
Nordhavets Vrede, og tvinger de brusende Strømme
At dele trindt om sit Bryst deres skumklædte Veje?
Hveen! hveen! hvor er da Uranienborg? hvor er Taarnet,
Din Vaaning, Du Vandrer blandt Stjernerne? selv Du en Stjerne
Af pureste Glands paa Himmelens høje Befæstning.
   Saa var det her, hvor Du løfted Dig op over Jorden,
I hellig Begejstring op mellem Himlens Mirakler!
Her, hvor Du stod tidt, henrevet i stille Beundring,
Ene i Himmeltempelets funklende Hvælving,
Og søgte forgæves at tælle de vrimlende Verdner.
Da brød din Stemme ud fra dit svulmende Hjerte,
Og stammed i brændende Andagt: Skaber og Fader! -
Saa var det her, hvor dit Hjertes jordiske Engel
Stundom Dig drog fra din høje Flugt over Skyen,
Forsonende Ætherens Søn med Livet paa Jorden, -
Den Danneqvinde, hvis Favn var Ætlingens Tilflugt
Fra Kongevrede og Hofmænds lønlige Avind -
Den hulde Hustru, hvis Barm modtog dine Taarer,
Der runde for Savn af Fødeland varst Du, Uranias Brudgom!
Ved Moldaus Bredder mod dig lysere smilte -
Et højere Bjerg, som bar med stærkere Skuldre
Hiin Himmelstige, hvorpaa Du atter opsvang Dig
Fra Mørkets Dale høit til din straalende Hjemstavn.
Ej heller stod Du en venne-og frendeløs Flygtning;
Den, Norden forskød, han fandt et Fristed i Syden.
En Konge formaaed - en Kejser søgte dit Venskab;
Og Daunens Eeg, som hiin Storm fra Norden oprykte,
Har fæstet sin Rod paa Thuiskons mildere Slette.
   Saa brat forsvunde to Sekler - tvende Minutter
I Tidens Hvirvel, og alt ligger, dybt udi Støvet,
Uranias herlige Bolig paa Jorden. O Danmark!
End stande de Taarne paa dine stormfulde Kyster,
Der lede i Mørket Nordhavs vildfarende Snekker;
Dog skjøre Siv, som Vindens Vinge mon knække,
Magtglimtende Gnister, som Stormens Aande udpuster -
De stande endnu - men Hvenas knejsende Fyrtaarn,
Der steeg gjennem skyen, og spredte Taagen, som skjulte
Himlen fra Jorden; der straalte et Lys ud i Mørket,
At lede Støvmenneskets Øje fra jordiske Skygger,
Fra Taagelandet til Evighedernes Lysmark,
Til Stjernetemplet, Almagtens funklende Trone -
Det lodst Du synke i Gruus.
   Hvor ere vi nu? jeg kjender ikke hiin Klippe,
Der hænger sort som en Sky over skummende Brænding.
Hiint skumle Fjeld er ej af mit Fødelands Bakker,
Der smaa og smilende ligge, græsdækkede Tuer,
Paa dine Vange, Du Jotlands venlige Halvøe!
Saa mørke og nøgne er ej mine løvtakte Høje,
Som denne Bjergryg, Blæstens og Tordenens Bolig.
Dog varst du ogsaa Danmark, du Brahernes Vugge!
Før Stormen kom, der rev dig af Christians Hænder:
Nu est du Sverrige, fremmed, og ofte en Fiende;
Men ej for Skjalden. Han slaaer sin fredlige Harpe
Langt fra Stridsbuldret og Folkenes blodige Tumlen.
For ham staaer ingen Grændse af Bjerg eller Bølge,
At lukke hans Hjerte for Brødreslægter paa Jorden -
Sønner af een Sol - Afmagtens straalende Øje,
Der ruller i Mildhed hen over Fjeldet og Sletten,
Nordpolens Ismark, Saharas glødende Sandhav.
Ej heller stod Du, o Walmark, Göthlands Sanger!
Med Avinds Øje hist paa dit Fødelands Kyster,
Da Joten brødes med Albins tusinde Kæmper,
Skjøndt mine Fædre med dine mødtes i Spyddands,
Ofte paa Valen betvungen af Svithiods Sværde,
Sejrensde ofte paa mangen dampende Blodmark,
Oftest paa Bølgen, de Juulers og Vesselers Alvej.
Ej urørt saae Du Sølundas brændende Kyster,
Og hørte Tordnen fra Axels svømmende Volde;
Men jublende slog Du, o Kullens Sanger, din Harpe
Til Danskens Hæder - din Drots misunde Fiende!
   Forvovne Styrmand! hvad vilt Du saa nær under Fjeldet?
Est Du ej bange, at disse hængende Klipper
Skal knuse din vippende Spaan? Forfærdende Højde!
Min Nakke værker, naar jeg vil stirre mod Toppen;
Mit Hoved svimler at see de rasende Gutter,
Der krybe ej større end Fluer paa øverste Bjergspids.
Og dog ned ad denne stejle uhyre Fjeldvæg
Foer, som en Fjeldørn fra Skyen, hiin frygtløse Kæmpe -
Den samme, hvis Hjerte ej skjalv, hvis Haand ikke bæved,
Da Buestrængen mod Sønnens Hoved han spændte.
Men det var i fremfarne Dage, da Heltene spøgte
Med Døden, og leende segned i blodige Lege,
Da Regner sang udi Pinen i Ormenes Hule,
Da Regners Søn sprang gjennem Luen til Valhal,
Foragtende Livet og Fiendens herlige Gave -
En Kongelig Brud og halve Letternes Rige.
   Lad Vinden løs nu, som hyler i dine Kløvter,
Du sorte Klippe! - den sprede sin susende Vinge,
At viste mig flux over Bølgen tilbage til Øen,
Hvor endnu grønnes en Green af Oldtidens Stamme,
End lever en Slægt - vort Nordhavs frygtløse Gutter,
Som ingen Storme og ingen Stærkere Fiende
Har lært at blegne - Øresunds utæmmede Herrer
I Høstens Orkaner, i Vintrens bragende Isgang.
   Østvind! tilluk nu din Vinge! her rulle de Vover,
Hvor Skjalden lyster at dvæle; her vælte de Bølger
Højtskummende, hvide, hvor Heltehoben fra Hornbek
Sprang over Afgrunden - ej for Guldet at vinde,
Ej Roes eller Navn, ej heller for Døden at hente;
Men glødende af at bedre og mildere Flamme,
I Kamp mog Himlen og Havet at frelse fra Døden.
   Og dette Glimt af Oldtids uslukkede Flamme,
Skjøndt ej det sidste, o Nordhav! paa dine Bølger
Traf Skjaldens <note>* Evald ,,Fiskerne''.</note> Øje: han greb den faldende Stjerne,
Før den forsvandt, og fæsted den højt udi Himlen;
Han løfted sin Haand, og slog de levende Stænge.
Han selv i Dødens Arme frelste fra Døden
Den Sømands Daad - en venlig Luftning fra Havet,
Som vakte paany den halvudslukkede Lue
I Skjaldens flygtende Sjel. Saa mægtig var Aanden,
Skjøndt lukt i sit Fængsel, i Smertens krympede Lemmer,
Den flagred, at bryde sin Ham; skjøndt hyllet i Taagen
I sandsernes Taage, i Dunsten af jordiske Lyster:
Dog gjennem Mulmet den glimted, og stræbte mod Himlen,
Fra Skygedalen mod Lysets evige Rige.
   Hvor yndig en Aften! hvor venlig smiler i Vesten,
Dit Mildheds Øje, o Sol! Du dæmper din Lue,
Middagens blændende Glands, at jordiske Øjne
Maae skue din Skjønhed. Skyernes Hoveder gløde,
De høje sig tause ned mod dit Leje bag Bølgen.
Stormen betvinger sin Aande og Tordenen tier;
Den standser sit buldrende Løb mellem Skyernes Dale.
Men Jorden sørger; i Dug opstige dens Taarer,
For du est borte! Nu lukker Blomsten sin Krone,
Skoven fælder sit Løv og Fuglens Vinge bedækker
Dens tunge Hoved. Døbt i Forglemmelsens Mørke
Ligger det frejdige Liv, til atter du kommer
I Morgenglands, og hensmelter drømmenes Taage.
   Hvad vilt Du mig, Dødens venlige Broder? jeg føler
Din bløde Vinges lune inddyssende Viften;
Men ikke til mig, til Smertens Leje Du ile,
Til Kummerens Pude, som bittre Taarer bedugge.
Min er den tause Nat, da brænder min Flamme;
Da vaagner min Sjel, begynder min Flugt over Jorden,
Sin Vandring blandt Aanderne, Oldtids hellige Skygger,
Der straalede engang i længst henrullede Sekler.
Da føler jeg Skjaldenes Fryd, deres lønlige Glæde,
Naar een af de store Gestalter kommer i Mørket,
Rører ved Harpen og aabner Gangerens Læber.
Hvem sjunge vi, Harpe, i Nat? Hvad hedder hiin Kæmpe,
Der svæver i Nordlysets Flamme hen over Bølgen,
Eenarmet, bleg, men med Flaget om blodige Tinding?
Dit Flag, o Waldemar! Lieflands stærke Betvinger,
Det vajed i mangen et Slag over Nordhavets Helte -
Buhl! <note>* See <a digt="blicher2003091573">Baytastenene</a>: Digte 1ste Deel.</note> Dannemarks Søn!
   Du yngste Kæmpe paa Bølgen!
Hør Himlenes Konge! han kommer i Skyernes Bjerge,
Storm er hans Aande, hans Øjnes rædsomme Straaler.
Jorden venter i Taushed; Forfærdelse knuger
De vaklende Bjerge; Bølgernes Hoveder skjælve;
De standse med Skræk, og vide ej, hvor de tør rulle,
Til ned fra Skyen Orkanen kommer og vælter
Dem tumlende ind mod Landenes bævende Kyster.
   Saa skal de være i Ragnarokur hiin sorte,
Naar Ødelæggelsens Luer skal Bjergene smelte,
   Naar Havet skal bovne op fra Afgrundens Huler,
Opsluge Jorden med alle dens levende Vrimler,
Naar Solen med Maanen og alle de tindrende Stjerner
Skal falde fra deres Sted udi Himlen; men Natten
Den trøstløse Nat skal ene af Alfaders Værker
Regjere det uhyre Rum uden Aar og Dage.
   Hvo rider hisset paa Bølgernes fraadende Rygge,
Omluet af Himmelens Ild? Er det Nagelfara
Med Muspels rædsomme Slægt? See! de stande paa Nakken,
Bleggule Aander i Lynets ustadige Glimten.
Over dem flyver et Flag - det yngste paa Bølgen,
Men sønderrevet, et Rov for Stormens Vrede.
Du nordiske Ørn! skalt Du saa komme i Mørket?
Komme tilbage saa brat fra dit Rede paa Bjerget? <note>* Norge 1814.</note>
Saa har da en flig udaf Skyen rakt dine Fjelde
Baldurs og Freyrs det sidste Skjul udi Norden.
Men Du, o Ætling! est ej af Sydens Giganter,
Der stege i Blod op paa de vaklende Troner:
Dig løftede Skjæbnen, og selv den styrted Dig atter;
Men ingen blodig Comet, en venlig Stjerne Du daled,
Ej fulgt af haanende Jubel, men lønlige Taarer,
Og stille Klager fra alle de sørgende Fjelde.

Hil komme Du fra Bjerget!
Hvor nys Du førte Værget
For Friheds søde Navn.
Har Lynet svedet dine Vinger
Ned til din lave Fødestavn?

Stærk er din Ørnevinge,
Formaaer dog ej at tvinge
Den blide Skjæbnes Gang.
Orkanen bruste over Jorden:
Det gamle Broderbaand i Norden
I Himmelstormen søndersprang.

Tidt har den onde Jette
Forgjæves søgt at lette
Sig op fra mørke Hald;
Men da han sidste Gang det krysted,
Da sank det Bjerg, som før kun rysted,
Herned med dybt og rædsom Fald.

Saa er den Tid vel omme,
Da Surtur monne komme
I sidste Orlovsfærd:
Da Fenrisulv og Midgardsormen
Skal udi Fimbulveturstormen
Nedstyrte Nordens Kæmpehær.

Naar kraften er forsvundet,
Og Odins Søn er bundet
I Dødens faste Baand:
Da vil, o Ørn! din stærke Vinge
Forgjæves kæmpe for at tvinge
Den blege Helas kolde Haand.

En Krone har Du mistet,
Den mørke Skjæbne fristet,
Som hærger Bures Slægt;
Men om Dig ingen Krone smykker,
Vær trøstig! den ej heller tryker
Dit Hoved med sin tunge Vægt.

Dig Saga ej forgjætter;
Hun uden Taare sletter
Din grønne Egekrands.
Naar Andres Stjerner blodigt lue,
Da skinner din paa højen Bue
I reen og ufordunklet Glands.

Din hæder skal det være,
At ej Du vilde bære
En Krone kjøbt med Blod;
Og højere Du staaer i Dalen,
End før, da udi Kongesalen
Paa Bjerget himmelhøjt Du stod.

Lynildens røde Flamme
Vil allersnarest ramme
Den kongelige Eeg.
I lave Dal, i Egens Skygge
Der sidde de Smaafugle trygge,
Naar Fjeldet Kongeørnen sveeg.

Det faldt, dit unge Rede,
Da udi Himlens Vrede
Den gamle Klippe brast.
Nu har din sidste Taare runden; -
Byg atter her i Bøgelunden,
Saa staaer dit Rede trygt og fast.

</body>
</poem>

<poem id="blicher2003091581">
<head>
   <title>Andet Døgn</title>
   <toctitle>Andet Døgn</toctitle>
   <indextitle>Andet Døgn</indextitle>
   <firstline>Saa tidlig paa Dækket? - Hvi bæver Smilet ustadigt</firstline>
</head>
<body>
Blicher.
Saa tidlig paa Dækket? - Hvi bæver Smilet ustadigt
Paa disse blussende Kinder? Hvi svømme i Taarer
De halvtillukkede Øjne, liig Nymaanens Straaler
Igjennem Regnen? Hvad vil disse svulmende røde
Halvaabne Læber? Et smeltende Stykke paa Harpen?
En Elskovsvise? Et Qvad om Troskab til Døden?
Den vil jeg sjunge. Seer Du, o Pige! de Bakker
Hist ude i Syden, dybt under Formiddagssolen?
Liig mørke Skyer hen over de glimrende Bølger. - 
Samsøe! hiin Oldtidens blodbestænkede Valplads
I henfarne Dage, i mangen dødelig Holmgang.
Hvor ofte har Munarvog drukket de mørkrøde Strømme!
Hvor mangen Kæmpe har blegnet iblandt dine Høje,
Du Dødens Slette! - men ingen bedre end Hjalmar,
Hjalmar, højt elsket af Gøthekonningens Datter;
For hende gav han sit Liv; hun fulgte i Døden
Sit Hjertes Ven. Lyt, o Pige! til Sangerens Læbe,
Mens dybt bevæget han qvæder Dig Ingeborgs Vise:

Og der er Juul udi Kongens Gaard,
Konning Uni sidder for breden Bord,
Konning Uni øverst i Kæmperad;
Han giver dem Alle godt Øl og Mad.

Han giver dem Alle godt Øl og Mjød.
Han giver dem Alle Guld saa rød;
Han giver dem Ringe og gyldne Baand -
Guldringe om Hals og Guldringe om Haand.

Konning Uni stander for breden Bord,
Han mæler for Alle et hastigt Ord:
,,De røde Guldringe jeg giver Jer hen:
,,Hvo giver Kong Uni sit Liv igjen?

,,Hvi sidde I mine Kæmper i Rad!
,,Jeg giver jer alle baade Øl og Mad;
,,Jeg giver jer Guld, og giver jer Brød,
,,Hvo vil mig give sit Blod saa rød?''

De Kæmpere springe fra Bænken ud;
De sværge ved Skjold og de sværge ved Spjud:
Foruden Hjalmar hiin Ungersvend,
Han sidder paa Bænken alene igjen.

De raabe vel alle af et godt Mod:
,,Bi give Dig, Konning, vort Hjerteblod'';
Foruden Hjalmar nederst for Bord,
Han mæler end ikke eneste Ord.

Og det er Ingeborg, Jomfru fiin,
Hun giver de Kæmper hiin røde Viin -
Konning Unis Datter, i Zobel og Maar,
Med gyldent Horn mellem Kæmperne gaaer.

Men naar hun til Hjalmar udstrækker sin Arm,
Da stiger og synker den Jomfrubarm;
Og naar som hun giver ham Vinen sød, 
Da bliver den Jomfru paa Kinderne rød.

Og der er Angantyr Kæmpe stærk,
Med elleve Brødre i Pansersærk:
Bersærkerskare saa arrig og slem,
Han selv den værste af alle dem.

Og det Angantyr Kæmpe lang,
Han klapper paa Døren med Æskestang;
Han klapper paa Døren med Æske spjud,
Da springer de Kramper og Hængsler ud.

Konning Uni ganger ad Gulvet hen:
,,Hvo monne os være den yske Svend?
,,Hvo monne os være den Kæmpe saa lang,
,,Mens Døren den er ham saa lav og trang?'' <!-- Mens Døren] MensDøren -->

,,Halogaland kaldes min Fødestavn,
,,Og Angantyr er nu mit eget Navn
,,Mit Sværd hedder Tyrfing, Qværnbider god,
,,Det haver drukket saa mangen Mands Blod.

,,Her stander Hjorvardr, Broder min,
,,Han fæster sig Ingeborg, Datter din;
,,Jeg haver svoret ved Skjolderand,
,,Hjorvardr skal gille den Lillievand''! <!-- gifte] gille ? -->

De Kæmpere sidde om breden Bord,
De mæle end ikke et eneste Ord,
Foruden Hjalmar hiin Ungersvend,
Han stander paa Tillie alene igjen.

Ung Hjalmar klapper alt paa sit Sværd:
,,Først skal hun vindes i Kæmpefærd;
,,Saalænge som Hjalmar kan løfte Skjold,
,,Liden Ingeborg fanger Du ej i din Vold.''

Angantyr klapper paa lange Kniv,
,,Og hør Du, ung Hjalmar! det koster dit Liv:
,,Skal Tyrfing herud, da er han ej god,
Saa vist han vil smage dit Hjerteblod.''

Ung Hjalmar smiler paa røden Kind:
,,De arrige Hunde faae revet Skind,
,,Men vred Mands Tunge slog Ingen til Jord,
,,Eet Hug er langt bedre end mange Ord.''

Angantyr bider i Skjolderand:
,,Det ville vi prøve paa Samstland;
,,Thi, Maanedsdagen før Sol gaaer til Ro,
,,Der stande Du Tyrfing et Hug eller to!''

Maanen qvælder den Nat saa lang,
I Himlen høres den Tordendes Gang;
Paa Jorden hyler Hresvælgurs Røst,
Natravnen skriger af hæse Bryst.

Hjalmar vanker den Nat saa mørk
Til Jomfrubuur udi vildende Ørk;
Han klapper paa Døren alt med sit Skind:
,,Stat op, liden Inger! Du lukke mig ind.''

Liden Ingeborg vaagner af Drømme brat:
'' Hvi kommer Du, Hjalmar i Mulm og Nat?
,,Hvi kommer Du, Hjalmar i Regn og Vind?
,,Jeg torde ret aldrig lukke Dig ind.''

   - ,,Du Kjereste, ræk mig din hvide Hand,
,,Imorgen er Hjalmar i fremmede Land;
,,Du Kjereste, tag mig udi din Favn:
,,I Morgen staaer Hjalmar paa troløse Stavn.''

   - ,,Og staaer Du i Morgen paa troløse Stavn,
,,O Hjalmar, vist tager mig Døden i Favn;
,,Og førend Du kommer fra blodige Leeg,
,,O Hjalmar! jeg ligger i Højen bleeg.''

   - ,,De Qvinder de have saa venlige Ord,
,,Men Troskab alene bag Brynien boer;
,,Men Angantyrs Sværd haver svunget min Barm,
,,Da kant Du vel sove i anden Mands Arm.''

Stridt rinde de Taarer paa hviden Kind.
,,O Hjalmar, o Hjalmar! saa kom da herind;
Stridt rinde de Taarer paa hviden Barm:
,,O Hjalmar, o Hjalmar! saa kom i min Arm!''

Glad iler den Kæmpe ud:
,,Farvel liden Inger, min Elskede Brud;
,,Kommer Hjalmar tilbage med sejrende Arm,
,,Da skalt Du ham favne ved trofaste Barm!''

Solstraalen blinker paa Havets Bryst,
Hvid glindser Samsejs snedækkede Kyst,
Højt knejser Svanen paa Hjalmars Stavn.
Den vipper og duker i Munarvogs Havn.

Oddur er Hjalmars Fostbroder god,
De haver blandt hinandens Blod; <!-- blandet] blandt ? -->
Hvor Spydet stinged og Sværdet beed,
Der traadte de To i hinandens Fjed.

Det er Oddur, løfter op din Hand:
,,Fostbroder, seer Du hiin lange Mand?
,,Højt rager han over de elleve Smaa, -
,,Fostbroder, hvorlunde skal Kampen staae?''

Det er Hjalmar, løfter op sit Skjold:
,,End stode vi førre vi To imod Tolv,
,,Og vilt Du tage de elleve Smaa,
,,Den Store alene jeg tager mig paa!''

Tak have han Oddur, han hugged saa fast,
En Brynie efter den anden brast;
Han hugged saa dybt udi Hjerterod,
De Elleve fulde, men Oddur stod.

Oddur hviler sig paa sit Sværd:
,,Og hure gaaer det, Fostbroder kjer?
,,Er Angantyr alt udaf Legen keed?
,,Mig tykkes, han ligger saa stille derned.''

Oddur løfter paa Hjelmen sin:
,,Og hure gaaer det, Fostbroder min?
,,Hvi sidder Du, Hjalmar, paa Stenen bleg,
,,Est Du saa mødig af Kæmpeleeg?''

,,Vel er jeg mødig, Fostbroder kjer!
,,Mig haver Tyrfing været for nær,
,,Mig haver Tyrfing været saa haard,
,,Den slog mig ret mangen et Ulivs saar.''

Oddur taler til Fostbroder sin:
,,Hvad skal jeg sige til Fæstmø din?
,,Hvad skal jeg sige den Jomfru væn,
,,Naar jeg kommer ene fra Kampen igjen!''

Tungt sukker Valen af gispende Barm, -
Han løser en Ring ifra blødende Arm,
Han lægger den taus udi Oddurs Haand;
Til Valhal skynder sig Kæmpens Aand.

Liden Ingeborg sidder paa højen Hal, 
Hendes Taarer de rinde foruden Tal;
Hendes Taarer de rinde paa hviden Barm:
,,Naar kommer Du, Hjalmar, igjen i min Arm?''

Paa Højenloft sidder den Jomfru prud,
Hun stirrer vel ofte mod Havet ud;
Vel ofte da sukker den Jomfru fiin:
,,Naar kommer Du, Hjalmar, Kjereste min?''

Solen skinner paa Himmelen puur, 
Oddur han lakker ad Jomfrubuur,
Paa breden Skulder han bærer sin Ven,
Ved Ingeborgs Fødder han lægger ham hen. 

,,Her kommer Hjalmar fra Kampens Land,
,,See til, om Du kjender din Fæstemand!
,,Før var han rød, men nu er han bleeg,
,,Det kommer af Hildurs hiin haarde Leeg.''

- ,,Og hør Du nu Hjalmars Fostbroder kjer,
,,Giv Hjalmars Brud dette gode Sværd!
,,Naar Sværdet haver svunget min Barm,
,,Da lægge Du mig i min Kjerestes Arm!''

Hun lægger sit Hoved paa Hjalmars Kind,
I trofaste Bryst render Staalet ind,
Af trofaste Bryst rinder Blodet rød,
I Hjalmars Favn ligger Ingeborg død.

Barberen.

Hvor blev din Muse? hvor blev dit ærede Selskab,
Der nylig stod her i lyttende Kreds om din Harpe?
Har Alle forladt dig? har Ingen kunnet udholde
Din Sang indtil Enden? - Her sidder Du ret som en digter,
Der nys har Offret, paa Fader Apollis Alter,
Sin Førstefødte, til Verden baaren med Smerte:
Han sætter sig hen, og venter den uhyre Virkning,
Foruden belavet paa ydmyg stolte Repliquer,
Paa vittige Svar til Publikums Gratulationer,
Begynder han alt paa andet Oplag at file.
Han iler paa Kluppen og lytter med bankende Hjerte
Til hver en Hvisken; han haaber, hvor Tvende forsamles,
Der maae han være iblandt dem. - Prosaiske Sjele!

De tale saa koldt, saa ugeneert som tilforn
Om Brittens Politik, om Vejret, om Tidernes Dyrhed,
Om sidste Boston, om Buonaparte, om Coursen. -
Han skrider hen over Torvet, og seer sig tilbage,
Om Ingen vil pege og lønligen raabe: der gaaer han!
O nej! Man render idag som igaar og iforgaars.
Han gaaer paa Theatret; han stiller sig bag i Parterret;
Han venter og frygter, her udi Musernes Tempel
At høre sin Roes; men ak! man snakker om Alting,
Kun ej om ham. Man støjer og man knækker Nødder,
Løber ud og ind, spiser Apelsiner og fniser.
   - Saa maatte da Pokker paa slige bøotiske Ører
Spilde meer en eneste Lyd! bortkast da din Harpe!
Og ret fornuftig itide Du tage Dig Orlov,
Før til en Lyd Du selv af Hunger indsvinder;
Og skalst Du fra nu af spille til Gilder paa Landet. -

Blicher.
Aa kjere Skægskraber, lad mig dog være i Ro lidt
For al din fine, solide Menneskekundskab!
Naar jeg nu morer mig selv -

Barberen.
   Der har vi Poeten!
Føler og sværmer og sympathiserer med Maanen!
Beensuppe! Sultekuur! Tiggermad! reen Hospitalskost!
Hvad er Du? hvad har Du? Du Daare! hvad har Du? hvad er Du?
Ikke det Ringeste - ja vist! Du morer Dig selv jo:
En herlig Fornøjelse! Vil Du da synge for Intet?
Syer da din Skræder for Intet? - Vilde Du høre
Blot paa Fornuften den rolige, følelsesløse,
Den kunde lære Dig, hvordan Du borde anvende
Dit Fjerdingspund, og sætte din Harpe paa Rente.
See Dig dog bar i Spejl paa de ædrue Poeter,
Der søge de Folk, der veed at skjønne paa kunsten!
Skulde det være saa vanskeligt for Dig at finde
En huld Mæcenas, der vilde laane lidt Lustre <note>* Glands.</note>
Til dine Vers? - o! han var da nødt til at bøje
Et naadigt Øre til hver en Snurren paa Liren.
Og maatte Du saa til Gjengjeld igjen regalere
Ham med lidt Virak, det var jo ej mere end billigt.
I saa Fald har du da Mønstre nok paa, hvorlunde
Man smiggrer med Anstand; kunde Du ej for Exempel
Sige saaledes: ,,Da det nu er en bekjendt Sag,
At Deres Naade mon væmmes ved Smiggreres Tale,
Og saasom jeg selv vilde hellere miste min tunge,
End dette Lem at misbruge paa Sandheds Bekostning,
Saa haaber jeg, ingen honnet Mand haver mig mistænkt
For nedrig Higen efter Profit eller Ære;
Thi jeg forsikkrer oprigtig: jeg vilde foragte
Mig selv, om Saadant jeg kunde have bag Øret,
Naar jeg beskriver min Høj- og Velbaarne Mæcenas
Saadan, som Naturen har selv behaget at skabe
Sit Mesterstykke. Jeg taler en nøgneste Sandhed;
Det er jeg nødt til, og følgelig kan jeg foragte
Skumleres Hvisken om Smigger, Spytslikken og Loggren;
Thi over Saadant er jeg aldeles ophøjet.
Jeg er en Digter, selvstændig og reet uafhængig,
En Fiende af Smigger, en Sandhedens modige Talsmand,
Et cetra. ,, - Ak! ak! hvi har Du ikke i Tide
Lagt dig lidt efter den Kunst, som sikkrest af alle
Føder sin Mand, ja feder ham stundom endogsaa.
Din Stakkel! nu er din høje Bestemmelse ganske
Forfejlet - ak, havde Du dog i det mindste en Greve! -
I saa Fald maatte Du først omstemme din Harpe;
Thi slog Du an i din gamle Tone, jeg frygter,
At din Mæcenas da lettelig kunde betages
Af Hovedsvimmel i denne ætheriske Valsen.
Hver Greve flyver just ikke saa højt som en Stollberg,
Men er langt bedre vant til at vugge sit Corpus
Paa Wielands Canapee, og blødelig manipuleres
Af Franskerlandets æsthetiske Magnetiseurer.
Saa fiint et Øre kan ikke taale at høre
Cothurnens Larmen, og ak! Du klodsede Jyde
Er ikke skabt til at trippe i franske Pampusser.
   O, havde Du dog anvendt dine Fritimer bedre!
Og af poetisk Bonbon Dig samlet et Forraad,
Saasom: af franske Vinde af skjelmske ,,Coqviner.''
Og overalt dog dette letfærdige bløde,
Vellystige søde, der kildrer Sandsen en smule;
Ja havde du bare en Nytaarsgave ved Haanden!
Af slig en spraglet Bouqvet Du kunde - maaskee sig -
Laane en lille Blomst, om det aldrig var Andet,
End blot en Vinterblomst, nok saa vissen og vindtør.

Blicher.
   Min gode Ven! Du har Ret, og for at bevise
Dig strax, hvormeget din sunde Fornuft haver virket;
Saa hør nu et Vers, som mens Du dogmatiserte,
Jeg til en Ridder har gjort -

Barberen.
   Naa! det maae jeg lide,
Jeg tør formode, det er vel een af de gamle?

Blicher.
Ja det tilvisse, han hedder Nils Ebbesen -

Barberen.
   Ebbe -
Sen, - den Familie har jeg ej den Ære at kjende -

Blicher.
Vil gjerne troe; thi det er femhundrede Aar snart -

Barberen.
Du er ulægelig - jeg skal ej mere umage
Mig til din Frelse; hold Du kun dig til de Døde,
Og see, om de gi'er Dig saameget som en Bid bar Brød;
Du Erkedaare!
   - Funtus! der øjner jeg Aarhuus.
Hejsa! nu er jeg jo alt i din By, Dorthea!
Langlivede Stadsmø! Peer Paarses skjønne Gudinde!
Ja! vel er Aarhuus nu ganske artig forandret
Fra den Tid, Du trak to uldne Strømper paa eet Been.
O kunde Du opløfte dit kræppede Hoved,
De Øjne, der aldrig - maaskee - har seet paa et Mandfolk,
Og her beskue dem, dine yngere Søstre
Uden Snøreliv og Sæt, og uden Fiskebeensskjørter,
Saa ganske naturlige, som Naturen har skabt dem -
Du vilde vende Dig om i din Kiste af Blusel!
Men lykkelig est Du, Du seer ej Syndernes Topmaal,
Klupper og Baller og - fy! private Theatre!
   Saa vil jeg da ryste Støvet af mine Fødder,
Og søge en By, hvor jeg oprigtig vil haabe,
Fordærvelsen ikke har naaet saa rædsom en Højde. -
Afsted til Grennaae.
   Hvor mageligt er det at tænke,
Naar man paa en Vogn saa rask ruller hen gjennem Verden!
Som Bjerge, Søer og Byer fare forbi os
Med snar Afvexling, i vilter og lystelig Vrimmel:
Saa strømmer forbi os Ideers brogede Skare,
Livlig, men flygtig, den ene jager den anden;
Som Vognen skynder sig, skynder sig Tanken tillige,
Løber fra Tiden, og sværmer blandt kommende Dage,
Nipper til Glæder, der svømme i Fremtidens Taage,
Tager op af de store Capitaler, som Haabet
Laaner troskyldige Sjel; - Gud forlade den Foged,
Der herefter her over den Vej mellem Skjødstrup og Lygten!
Saa bandsatte Stød spolerer de netteste Tanker;
Og Phantasien besmudsedes i saadant et Søle.
Det er jo næsten, som om man var ude i Lolland,
Eller - De veed nok; - jeg vilde ret inderlig ønske,
At baade Foged og Fuldmægtig laae her tilhobe
Med samt - hm! dog nej! - jeg synes - i Sandhed jeg øjner
De viseste Planer, den menneskekjerligste Hensigt;
Thi først er saadan en Vej vist et af de Midler,
Der sikrest kan qvæle Fløjtelysten - og dernæst
Holder den mange af Landets usfyldige Glutter
Borte fra Aarhuus, den slemme forføriske Kjøbstæd.
Og endelig lære vi her først rigtig at skjønne
Paa bedre Veje - alt efter den ældgamle Sætning,
At evigt Solskin omsider kjeder i Længden;
Og natten lærer os først at frydes ved Dagen.
Thi vil jeg ogsaa - om Skjæbnen skulde sig vise
Engang i tiderne alt for kjerlig imod mig -
Som Philip fordum sig ønsked en Smule Ulykke -
Bede: o, ad mig dog kjøre engang imellem
Paa Landevejen, der løber fra Aarhuus til Grennaae!
</body>
</poem>

<poem id="blicher2003091582">
<head>
   <title>Tredie Døgn</title>
   <toctitle>Tredie Døgn</toctitle>
   <indextitle>Tredie Døgn</indextitle>
   <firstline>Borte er Søvnens Børn, - ufuldendte Gestalter</firstline>
</head>
<body>
Blicher.
Borte er Søvnens Børn, - ufuldendte Gestalter,
De sælsomme Skygger, der gøgle om Slumrerens Leje.
Hveden kommer de? gaaer deres Vej gjennem Luften? -
Hvorhen forsvinde de paa deres Karm gjennem Taager? -
Vil Døden oplukke sin Port? kan Fortidens Sønner -
Opstaae af Mørket og hviske til Lysetes Indvaaner?
Mon venlige væsner varsle om lønlige Farer?
Opvække med Billeder dunkle den slumrende Anger
I syndigt Bryst? - Eller Mørkets Skikelser fule
Med rædsomme Fagter forfærde Menneskets Hjerte.
   Ha! frelsende Lys, Du Himlens straalende Dronning!
Hil være Dig Sol! besøger Du mig paa mit Leje?
Med dine Smiil, dine Kysses varme Aande? -
Saa yndigt smiler en Brud paa Bryluppets Morgen,
Naar hun frentriner, i Ungdoms blændende Skjønhed,
Med bange Rødmen og taaredukkede Øjen:
I frydefuld Undren sig dele de ventende Skarer,
Og synke til Siderne; ned gjennem Raderne bølger
En dæmpet Surren: de priste lyksalige Brudgom.
   Hvis er den Borg hist imellem Morgenens Straaler,
Der knejser saa mørk midt i det gnistrende Guldhav!
Trindt nikke Tidslerne ned fra Murenes Tinder,
Og Brombærranken mellem de revnede Vægge;
Vildanden svømmer ved Porten, og Alliken sidder
I Vindueskarmen, og nebrer sin glindsende Vinge.
   Der stod Du Gustav <note>* Wasa</note> og saae med bankende Hjerte,
Hvor Sverriges Sol gik op over Dannemarks Sletter.
Der stod Du, gothiske Ørn, og stirred mod Østen, -
Skjøndt fangen i Buret, slog ud dine driftige Vinger,
Og brød de Lænker, der bunde dit Fødelands Bjerge,
Mens Christians blodige Hænder stræbte forgjæves
At sætte Tiden i Led. Den stærkere Skjæbne
Løfted Fangen paa Tronen, og styrted i Fængselets Mørke
Trekronede Konge. -
   Tak være de Hænder, som frede
Om Kaløe Slot, det Fortids ærværdige Minde!
Vistnok de sammme, der skjulte de sorgfulde Bakker
Med smilende Grønt - før Vestvindens lynggrod'e Vaaning,
Nu Fuglechorenes lune og venlige Løvfal.
Den Dannemand glemmes ej i sit fredelige Jordhuus
Af Fremtids Vandrer, naar i de gjæstmilde Skygger
Han udstrakt ligger, og svaler de mødige Lemmer;
Ej heller af Vinterens Sønner, de samle sig glade
Fra Frostens Marker om Arnens lystige Flamme, -

Barberen.
   - Naar Andre maae sidde omkring de søvnige Gløder
Af Tørv, eller af de Kager, som Folket paa Samsøe
Samler i Dynger, men det paa Sejerøe smækker
Nybagte paa Væggen - et Surrogat imod Kulden;
Ja medens tusinde Andre maae fryse og græde
Ved Røgen af knistrende Halm, over Fædrenes Synder,
De aade som Græshopper reent og levnede Intet
Til Kommende Slægter - letsindige Gjøgeforældre.
   Men hvi saa ivrig, Poet! Du troer da vel aldrig
For ramme Alvor, at dine Vers ville redde
En eneste Qvist af Slagterens graadige Hænder?
Seer Du ej Gjøgen hist? den Fugl ej just nu i Vælten?
Flaggrer fra Glæde til Glæde -

Blicher.
   Letfærdige Flane!

Barberen.
Hør dog, hvor alle Skovens Fugle de tie,
Naar den begynder!

Blicher.
   Maaskee af Foragt -

Barberen.
   Sikke Sladder!
Nej af Beundring og ædel Harme, at ej de
Formaae at ligne saa højt og herligt et Mønster.
Kast Du kun Liren, og giv Apollon en god Dag,
Og hellere lær af denne umælende Skabning
Den sande Viisdom - Fy da! jeg troer, at han sover:
En herlig Kammerat! nej naar jeg mere skal rejse
Med en Poet! - ja nu kan jeg snakke alene!
   Hu! hvilken Egn her i Alderdoms bleggule Farve!
Lyngbakker som Rynker udi de visnede Marker!
Udtørret Græs flaggrer tyndt paa skaldede Agre,
Liig sparsomme Haar paa en Oldings neggrende Hoved.
Mig tykkes alt, at jeg ældes; min Sjel bliver søvnig;
Min indre Flamme udslukkes, og Tankerne visne.
Det var dog forbandet med denne Jyllandske Rejse!
Jeg er et bange, at Kedsomhed skal overfalde
Mig her paa Heden - i Tydskland var det en let Sag 
At holde sig vaagen; der kunde man liste sig op paa
Et Bjerg, hvor hele Verdens Herlighed skulde
Ligge udspiilt som et Landkort for vore Øjne.
Jeg kunde begive mig ind udi rædsomme Huler,
Hvor dødsens Angest snarligen vilde fordrive
Blytunge Søvn; Ak! men denne cimbriske Halvøe
Er flad desværre, og ganske sparsomt begavet
Med alle de rariteter, som pynte en Rejse;
Har ingen Fjelde med pittoreske Prospecter,
Og ingen Dale med underskjønne Hyrdinder,
Forfaldne Huse - men ingen rette Ruiner;
Vandskyllende Veje - men intet egentlig Vandfald;
Fornuftige Folk nok - men kun saa kraftige Aander;
Smaatyve i Mængde - men ikke en ordentlig Røver.
   Hvad skal man gjøre? jeg veed kun et eneste Middel
At dræbe de lange, dorske, tungbenede Timer:
En lille Luur herhen over Heden til Grennaae.
   Nu sove vi da - ak ja! jeg troer allerede,
Vi drømme: - er dette et Slot? eller er det en Kirke?
Det syntes mig saa, naar jeg seer de Hvælvinger skumle,
De Vinduer lange, smaarudede, snevre og dunkle,
De vægge tykke, grønskimlede, fugtige, nøgne;
Dog nej - der er ikke troligt - thi see kun, hvor propfuldt
Her er af Mennesker. Lader os spørge den Pige,
Der kommer paa Tøfler betænksomt sjokkende mod os,
Fremludende, gabende med de styrlende Pjevser <note>* Stride Totter.</note>
Af uredte Haar omkring det søvnige Ansigt;
Hun har vist hjenmme her, eftersom hun er saa huslig.
Et Ord, lille Pige! - ,,Min Herre! jeg er Præstinde
I dette Tempel. Mit Navn er Slæbhæl, og hisset
Seer De Gudinden tilbagelænende hænge
Paa sin Blytrone, og under en Himmel af Taage,
Med en uhyre vidtgabende Padde til Skammel,
En Krands af Valmuer paa det hældende Hoved,
Det ene Øje halv tillukt, det andet halv aabent;
De gule, visne, foldede Hænder i Skjødet.
Man skulde ej saae disse Vinger; skjøndt hængende matte,
Forpjuskede ned fra de frembøjede Skuldre.
   ,,Hun er ej af dem, der i Flæng sig gjøre gemene
Med Alle; hun aabner just ikke sit Tempel for Hvermand.
Af bønder findes her ingen, af Borgere saa nok:
Det skulde være Een, som har arbejdet sig opad,
Og gjort sig værdig til dannede Menneskers Samqvem;
Men fornemme Herrer og Damer, Prælater og Fruer,
Frembære hver Dag og hver Nat et rigtigt Offer
Af Menneskets Største, kostbareste Herlighed - Tiden -
Paa Kedsomheds Alter. See denne Dame, der sidder
Saa mild og venlig paa højre Haand af Gudinden -
Er hendes Datter; fortil saa fristende dejlig,
Med smilende Læber, tyndtslørede, bølgende Bryster,
Og halvtillukkede, vellystsvømmende Øjne,
Med Blomsterkrandse i vellugtduftende Lokker,
I snehvide Hænder et Bæger med skummende Nectar.
Men bagtil er hun ej værd at beskue saa nøje,
Der er hun huul, og Forraadnelsens rædsomme Bolig,
Et Rede for sortgule Øgler og hvæsende Slanger.
Det faaer man tidsnok at see, naar først man omfavner
Den skjønne Gudinde. Hun selv monne kalde sig Moroe;
Men knarvurne Oldinger, Præster og Moralister
Sige, at hun hedder Last. Der bagved i Skyggen 
Staaer hendes datter; men hun komme ikke tilsyne,
Før man med Mo'eren er ret bekjendt og fortrolig;
Hun hedder Anger - en fuul og hæslig Skjæmsel,
Skindmager, skrumpen, graagul, krumbøjet - Ha! vee den!
Og tifold vee den, paa hvem hun fæster de vilde,
Rødkantede, vidtopspilede stirrende Øjne!
Vee den, hun knuger med disse jernhaarde Arme,
Og kryster til disse blaafrosne bævrende Læber.''
   Nok, nok! meer end nok! men hav den Godhed at vise <!-- nok!]nok1 -->
Mig lidt omkring her blandt denne store Forsamling!
,,Ret gjerne - det første sluttede Selskab, De seer her,
Har sig afsondret fra alle Andre - er Britter!
hiin sidder og venter paa Veddeløbe udi Rewmarket;
Hans Nabo venter paa Hanekampen - den tredie
Paa Højtidsdagen, da Crabb skal baxse med Johnson.
Naar disse livsalige Fester fremskinne, da storme
De Alle herfra - forresten daglige Gjæster.
   ,,Her sidde Spanier i denne Damp af Cigarer,
Og længes ret hjertelig efter de ædlere Glæder,
Autodafeer, Tyrefægtninger og Processioner.
   ,,Her finde vi nu Vestlands fortsmuttede Sønner;
Dem see vi sjelden, de har kun lidt Tid tilovers
Fra Messer, Mirakler, Madonnaer og Maccaroni.
   ,,Her sidde Myn Heer og venter Cornelius Jansen,
Der ham skal bringe tilbage til Surinams Sumper,
Hvor Knaste i Goudas Leer, og sorte Smaaglutter,
Og Slavepidsken, Salat og Genever udfylde
De faa Minutter, som blive tilovers fra Søvnen.
   ,,Her sidde Stambuls langskjæggede Sønner, beruste
Af Valmuesaft, og hisset Russer af Finkel.
   ,,Her øver en Tydsker sig i brittaniske Moder;
Her staaer en Dansk, og beundrer alle de andre.'' -
Men Franskmaænd savner jeg - Franskmanden keder sig aldrig;
Med Revolutioner, Comedier, Guillotinader,
Bonmots, Dueller, Caffeés, Calembourgs, Amouretter
Han morer sig herligt. -
   ,,Behag nu at følge mig lidt ud
I Templets Forgaard. Her finde vi dem, der vil synes
I fuldt Arbejde; men ere dog kun i Grunden
Gudindens Trælle. Her sidder i elleve Timer
En blegnæbbet Skare, og leger med malede Stumper
Af tykt Papir. Hist gaaer tvende Andre og trille
   - Med Alvorsblik - paa et Bord med Elfenbeenskugler.
En pjaltet Person staaer ved Enden af border og skræver;
Med Scepter i Haand han opmuntere de stridende kæmper.
   ,,See nu, min Herre! Hist sidde to Generaler,
Hver med sin Armee af Træsoldater, og pønse
Paa Kamp og Sejer; vor Jord kunde revne istykker,
Og alle Verdens Konger falde i Støvet,
Naaer deres kun staae. - Der sidder en Treidie og stirrer
dybsindig paa Krigen; saa har han siddet en Snees Aar
Dag ud og Dag ind. I tænke, han er indviet
I disse Mysterier - intet mindre - han kjender
Ej Springer fra Løber engang.'' -
   Men hvo var den Stodder,
Der gik just nu forbi Døren, graahærdet, dog munter
Han smilte i det han kikkede herind? - ,, Ih! ja den Karl!
Ham kjende vi nok, der var Eremitten i Grennaae'' - !
- ,,Hej! herre! vaagn op da! De sover nok!'' - Holla! hvor
   er vi? -
,,Ved Porten i Grennaae - har De vel noget at tolde?''
- Tanker - passerertoldfrie - men Kudsk da! hvi holder
Du nu igjen? - ,,Ih, vi er jo ude af Byen.''

Blicher.
,,Men Hr. Barbeer! hvor kan De saaledes forlade
Denne hersens By, uden at fortælle lidt morsomt
Om murede Galge?'' -

Barberen.
O den har forlængst været borte;
,,Man hænger ej Tyvene meer, men lader dem løbe
Spidsrod, eller man ærker dem lidt udi Panden,
Dem selvtil Skjændsel og Andre til et Græmpel;
Saa sender man dem til Viborg, hvor da den Ene
Kan see sig daglig i Spejl paa den Anden, og lære
At fatte ret en forfærdelig Afsky for Synden.

Blicher.
   Men er det ej her, hvor Odins rørtakte Strømme <note>* Gudenaae.</note>
Vande den græsrige Dal? - See Aftenens Taager,
Hvor blege de ligge, og brededet natlige Lagen
Tæt over Engen! - og over den svømme liig Skyer
De brune Bakker i lange og takkede Rader,
Og Snekkernes mastermed sagte nedbølgende Vimpler.
Forvirrede lyde de tusinde blandede Stemmer
Fra Taagehavet: Vagtkongerne kalde,
Vildanden trækker; jeg hører dens pibende Vinger.
Horsejøgen Skoggrer paa hurtige Vej gjennem Luften;
Hjemilende Stork skummer Taagen; med bultrende Kredse
Hvirvler sig Biblen og rører sit mostakte Rede;
Dens Skrig lyder højt gjennem Rylens klynkende Triller.
Vandhønens Stemme kommer, med Rørdrummens Klage,
Og Fiskernes Aareslag, op fra de useete Strømme,
Med Bølgens Skvulpen og Sømænds traurige Opsang.

   Saa rinder Du, Flod, i mangen blomsterrig Sommer,
Og sender i Fred dine rislende Vande til Havet.
Ak! ej altid saa blid - engang Du vælted Dig blodig,
Og bar de blodige Liig fra røgombølgede Bredder;
Men danske Liig - ak! adspredte, forvildede Flokke,
Thi uden Hyrde de sank under Saxernes Sværde.
Det danske Mod var udslukket i tvivlende Sjele,
Og danske Hjerter gav Rum for Frygten og Sorgen.
Trælommens giftige Taage omspændte de Øjne,
   der før kun skuede Frelsen i Manddom og Styrke -
I egen Styrke - nu vaade af modløse Taarer.
Da varst Du, mit Fødeland, nær ved Rigernes Skjæbne;
Jernaaget laae tungt paa dine svigtende Skuldre;
Dit stolte Navn, der lød gjennem Seklerne vældigt,
Fra Blaamænds solsvedne Marker til isbundne Gandvil -
Dit herlige Navn begyndte, at slukke sin Straale;
Dit gode Sprog selv, hiint Maal for mægtige Alfer,
Snart skulde det qvæles af Sydens fremmede Tunger.
   Da var der Een, der bød frejdig sit Bryst imod Floden -
Sit Heltebryst mod Thuiskons rivende Strømme.
Een Heltesjel har oppustet de slukkede Luer,
Og vækket den lammende Kraft i tusinde Arme.
Eet Sværd har bortvendt Fordærvelsens truende Stormsky,
Og Sejren paa Kampens Blodmark - I Sønner af Danmark!
Hører og kjender, at Friheds hellige Lue
Brænder ej ene paa Bjerge! - See Trællene krøbe
Paa appeninernes Aas, mens Frihedens Sønner
Sejrende stode i Dietmars taagede Sumper!
Hører og kjender, at ikke bag skyhøje Fjelde,
Ej heller bag Volde boer Friheden sikker, men ene
Bag kjekke Hjerter. - Hør til, Du Danske, Hvorlunde
Frihed og Ære og Skjaldesange skal vindes! <note>* See Bautastene i Blichers Digte 1ste Del.</note>

</body>
</poem>

<poem id="blicher2003091583">
<head>
   <title>Fjerde Døgn</title>
   <toctitle>Fjerde Døgn</toctitle>
   <indextitle>Fjerde Døgn</indextitle>
   <firstline>Hvi raaber den Sanger saa højt paa ensomme Hede?</firstline>
</head>
<body>
Barberen.
Hvi raaber den Sanger saa højt paa ensomme Hede?
Hvem synger han for dette Qvad om gamle Bedrivter?
Hvis Aand er det, som han tænker at mane med Viser?
Hvo er Niels Ebbesen, Kjere? - Et Sørgespil? -

Blicher.
   Ja saa!
Hvad mere?

Barberen.
   Hvad vil Du vel mere? et Stykke som andre,
Med smukke Dragter, superbe Decorationer.
Skjændsmaal og Slagsmaal -

Blicher. 
   O Pallas Athene! da Phillip
Slog dine Sønner, da stode Fædrene hjemme
Og sloges djerveligt om en Comedie-Rolle -
Selv i den store Tragedie - Grækerlandets døende Frihed. -
I Folk udi norden! naar Qvad om Fædrenes dyder,
Om Fædrenes herlige Kamp for Ære og Frihed,
Naar Skjaldens Qvad - Gjenlyd af store Bedrivter,
Som gode Aander tilraabe hans lyttende Øre -
Hans stærke Lue - Gjenskin af skjønne dage,
En varslende Baun, tændt og oppustet fra Himlen -
Ej for Eder er meer end et morende Fyrværk,
En Times Musik, eller en Røst udi Ørken,
Som qvæles i Strømmen af vilde Forlystelses Storme,
Af narrebjælder og Daarskabs skurrende Rangler:
   - Da harmes Skjalden, han kaster i Vrede sin Harpe;
Fra Øjet tørres de frugtløse Taarer - han griber <!-- noget er udfaldet -->
   Saa er Satirens Fødsel. Naar Folket nedsynker
I Lasters Sumpe, da tier shakspearske Basune,
Men Butlers Svøbe gaaer rundt paa Daarenes Rygge;
Ak! ofte forgjæves er Skjaldens Stræben at frelse
Det visnende Træ. De Orme, der tærer dets Safter
Udspyde sin Gift fra tusind hvislende Tunger,
At qvæle itide den ubelejlige Vækker.
Saa falder han stundom et Offer for Sting udi Mørket,
Stundom for Tronen beført som Kongernes Fiende -
Han - Kongernes Ven, der rammer, hvor Sværdet ej mægter,
Der renser den Luft, som Smiggreres Aande forgifter,
Udspreder den Røg, som Kimerynglen udpuster,
For trædskelig Kræften at skjule for Herskernes Øje, -
Som vaklende Spir befæster i Faderens Hænder,
Naar Børnene, onde og dybt nedsunkne, forraade
Sig selv til Lænken og Tronen til deres Fjender.
   Naar Saltet dovner, hvad holder Forraadnelsen ude?
Naar Skjalden vansmægter - men nej, det er kun hans Abe,
Den Versemager, den Lappeskrædder, den Blære,
Der blæser i Flæng for Alle, der lyster at trykke,
Den Stadsmusikant, der spiller for hver, som betaler,
Den Knorkistemand, der gaaer med Vægter og Bysvend
Fra Dør til Dør, og ønsker et glædeligt Nytaar;
Den Lirendrejer, der staaer udi Stormandens Forfald, <!-- Forsal] Forfald ? -->
Og deler med Hunden de Been fra det dampende Taffel.
   - Den rette Skjald, han veed, han fanged ej Harpen,
For med dens Strenge at overdøve de Klager,
Der stige til Hytterne op mod Herskernes Trone.

Barberen.
(Nu er han vred! hm! paa min Ære! det er dog
En underlig Here, der aldrig veed, hvad han selv vil,
klynker og knurrer - det kommer sikkert af blodet;
Det er for tykt; han borde virkelig lades.)
   Hurtig, Du Kudsk! hist op til Vrimlen i Viborg!
   Der gaaer det lysttigt: Concerter, Comedier, Baller; <!-- lystigt] lysttigt ? -->
See! hvor de dandse on Dagens mægtige Afgud,
Den blinde Plutus, han, som Ebræer i Ørken
Skabte af Guld, og Sydhavets Sønner af Snegle,
Vi af Papir - kjør til!

Kudsken.

   ,,Ja, Vognen er tør nu;
,,Den kunde, min tro! behøve at smøres en Smule;
,,Thi som man smører, saa kjører man ogsaa - det har han
,,Vel sagtens hørt? og han ikke, saa skal jeg
,,En vise ham synge, vi Vognmænd har flikket sammen'':

Smørevise.

   ,,Ihvor Du end kommer i Verden, Kammerat!
Saa smør og lad Dig smøre! den Kuur er probat.
Peer smører Paul og blier smurt af Palle,
Saa smøres de Alle - Aaja!
Smør op og ned og smør først og sidst!
For Alt i Verden det hjælper vist - Hurra!

   ,,Thi, dersom Du vil løbe en Aften grasat,
Slaae Vindver og Lygter i Qvas, Kammerat!
Omflytte Skildter og ringe paa Døre,
Forglem ej at smøre! - Hurra!
Smør Morgenstjernen lidt allenfals,
Saa bliver den nok i sin Kjælderhals - Aaja!

   ,,Og vil Du practicere en Smule ind en Nat,
Og han der ved Porten vil knurre, Kammerat!
Da smør ham en Tønde Sirup for Munden,
Saa tier vel Hunden - Aaja!
Naar Du kun tidt og itide smører,
I fuld Gallop Du med fire kjører - Hurra!

   ,,Og gaaer Du paa Tinge lidt skjælvende og rød,
Da prøv, om Pilatus vil ikke spise Brød!
naar Du kun bareste Bjørnen Klapper,
Han Dig ej napper - Hurra!
Gjør baade Ryggen og Haanden Krum!
Det gier en mild og retfærdig Dom - Aaja! 

   ,,Og skulde Du dandse til Kalveskindsmusik,
En Lille Lap Papir Du jo nok for Penge fik;
Gaae gjennem Køkkenet ind til ham Selv!
Han hjælper dig vel - Aaja!
Du faaer i Sessionen en liden Brok;
Men siden efter Du kommer Dig nok - Hurra!

   ,,Men est Du en Kjeltring og ejer ingen Ting,
Da kan Du jo see Dig i Landet omkring!
Tag fra det ene Sted, læg til det andet!
Det hjælper forbandet - Aaja!
Jo meer Du giver, jo mere Du faaer;
Jo højere Du stiger, jo fastere Du staaer - Hurra!

,,Nu tænk paa min Vise, naar du rejser især,
Du skal det befinde baade fjern og nær:
Er Hestene dorske, og sover din Kudsk,
Paa smørevisen husk! - Aaja!
En Polak imellem og imellem en Dram
Gjør Heltene muntre og Vejen ligefrem - Hurra!''

Barberen.
Du taler fornuftig min Ven! der har Du pro ara!
Antag Dig nu ogsaa min Sag ret Alvorlig, og bring mig
Saasnart som mulig gjennem den traurige Hede!

Blicher.
   Det er og mine Ord. Støvregnen bølger henover
Den sorte Ørken; Sydvestvinden piber i Lyngen -
Eenstonende Sørgemusik ved Foraarets Ligfærd.
Naturen skranter; see Faarene flokkes og vende
De skjælvende Rygge mod Blæsten; sørgeligt lyder
Brokfuglens Fløjten; vantrevne Hedeblomst vajer
Halvvisnet i Stormen, og stundom svinger forvildet
En enkelt Lærke med ængstelige Skrig over Heden.
   Min snaksomme Ven! mens for os vi have just Tiden,
Jeg beder Dig ret! regaleer mig dog med en Fortælling
Om dina Fata fra først tilsidst! - jeg forsikkrer,
Jeg haaber at drage særdeles betydelig Nytte
Af din historie; i det jeg overbevises
Ved dit Exempel om al den Ære og Storhed,
Hvormed de Ni overøse hver trofast Tilbeder.

Barberen.
,,Jeg var vel circa en syvaars Krabat,
Da jeg fik førstegang fat paa Donat,
Og Søster Aurora med Guld i Mund
Mig vakte hver Søgnedags Morgenstund.
Mit ,,ala en Vinge, alauda en Lærke''
Lod Fatter og Mutter grangivelig mærke,
Jeg var udaf Himlen til Bogen bestemt;
Thi blev nu ej heller Gramatica glemt -
Vor Herre forlade Professor Baden!
For han saa tidt har forvildet mig Maden;
Det var nemlig eengang vor antagne Praxis,
Hver Formiddag nød vi hans rare Syntaxis,
Den chicanerte mig ikke saa lidt
Og hindrede ofte min Appetit,
Ja voldte mig mangen et Knups udi Panden:
Sligt gjorde mig ikke fortrolig med Manden.

   ,,Det Liv var ingenlunde plaseerligt:
Jeg ennuyerte mig umaneerligt,
Og lange Instinus var heller ikke skikket,
At gjøre mig paa Latinen forpikket.
Saa kom da ogsaa - horrenda memoria!
Professor Kalls den tørre historia.
Imidlertid maatte jeg dog holde Trop,
Til jeg havde slugt den fra Taa til Top.

   ,,Saa sad jeg adskillige Aar paa mit Kammer,
I Selskab med min Præceptor, Hr. Hammer.
Han hamrede paa mig med Riis og med Stok,
Indtil jeg omsider blev dygtig nok.
Da blev jeg directe til Stolen sendt,
Med det var det ganske daarligt bevendt:
Det evige Græsk og latin var Tonen;
Man var endnu langt fra Reformationen.

   ,,Det nam jeg at gjøre en blomstrende Stiil,
Og sætte en Snørlivsversion til Virgil;
Hr. Rectoren fik et Par fede Beder,
De trak mig over de sværeste Steder.
En saadan lille Erkjendtlighed -
Imellem os sagt, gjør ingen Mand vred -
Naar man kun betænkte den gode Magister,
Var han mod de Skjønsomme slet ikke bister.
Han kunde spise saa godt som en Anden,
Og havde sig gjerne lidt Lækkert for Tanden;
Ved Bordet var han slet ikke træg,
Men flittig og drivtig som nogen Læg.
Derefter han paa Stolen sad og fordøjed,
Med vittige Indfald sig selv fordøjed,
Gav os Smaafinter, men sine Colleger
Sarcastiske Gloser og store Streger, -
Tog sig en Priis, travesterte Homer
Med megen Lune paa hans Maneer
   ,,Paa denne Maade til Studiegaarden
Jeg arriverte. Minervas Orden
Mig aabnede Kundskabens straalende Templer,
Og toge Tappen af Viisdommens Bempler.
Den første Vinter jeg pimped af fem,
Min Tørst blev ej slukket af alle dem.
En var saa husvant og hjemme i Himlen,
Han tog sig ret af Studentervrimlen,
Og viste os gjerne for fem Rigsdaler
Baade Stjerner med og foruden Haler
En Anden anatomerte Moralen
Med Accuratesse i Høresalen; -
Ak! Ingen kan troe, naar han det ej seer,
At Dyden kunde være saa svær.
En Tredie aabenbarte Naturen;
Han var ved ofte og idelig Luren
Omsider kommet paa rigtigt Spor
Efter meget i Skorpen af vores Jord.
Den Fjerde gav mig en dejlig Model
Til et philosophisk ætherisk Castel,
Stærkt fortificeret med Syllogismer,
Det trodser hele Verdens Sophismer;
Der kan fornuften ret dominere,
Med kantiske Kikkerter udspionere,
Hvad der er skjult for menig Mand,
Besvare hvert et ,,hvorfor og hvordan?''
Og kan hver Sandhed paa Pletten ramme,
Ja gjøre Sandserne selv til Skamme. -
Stor Skade er det, at indtil Datum
Dets Grundvold er kun et Prostulatum. -
Den Femte gav mig et kort Præludium
Til Mathematikens solide Studium.
Jeg sporede ikke den mindste Lidenskab
For denne meget alvorlige Videnskab -
En kjødelig Søster af Philosophie,
Og Antipode af Poesi.
Omsider stædtes vi til Examen;
Een fik et Kors og Een et foramen; <note>* Nul.</note>
Den middelmaadige, gyldne Vej
Er stedse den bedste: og den gik jeg.
   ,,Lidt hængøret næste Sommer jeg gik,
Og af de Gamle et Optog fik:
Indsluttet udi mit Studenterbuur
Jeg saae kun lidt til den frie Natur
I Vaarens yndige Rosenskjær; -
I det Sted skaldede Stammetræer,
Chaldæiske Runer paa sorten Lillie -
Gud veed, det var meget imod min Villie.
   ,,Men justement i de samme Dage
Min fader fra Verden mon Afsked tage.
Hans Bo kom under lovlig Behandling;
Det undergik en total Forvandling;
Thi per malheur var min Skifteforvalter
En af de langsomme Herrer, der skalter
Med Credit og Debit en halv Snees Aar
Indtil der Kræft udi Stervboet gaaer;
Da vores nu og var reent uhelbredeligt,
Han extradeerte det ganske redeligt.
De sultne Arvinger fik et Par Billinger,
Nogle Rigsdaler, Mark og budne Skillinger.
Min Kasse kom derved i stor Decadence,
Og rundt om i Kannikestræde løb,
Og - da jeg er stærblind - jeg stundom krøb
Imellem de Andre og ledte om Lidt
Til at saturere min Appetit.
En lille Rigsdaler hver tiende Dag,
Det var just ikke saa lige en Sag.
Jeg ledte i Aar og jeg ledte i tre,
Jeg fandt dog Intet i alle de.
Jeg bankede paa Regentsens Port,
Min Leden og Banken hjalp ikke stort.

   ,,Imidlertid var mig dog Skjæbnen saa god,
Den mig nogle Kjerner pikke lod;
Jeg lærte private Folks Børn at stave,
Det stillede Oprøret i min Mave.

   ,,Men saadan bestandig indtil sin Død
Ved fremmede Borde at spise sit Brød
I Ansigtets Sved, er dog ej vor Bestemmelse,
Vi søge jo Alle en smule Forfremmelse:
At ene vort eget og Statens Gavn,
Formere Verden, forplante vort Navn;
Thi klemte jeg frisk paa min Attestats,
Og renonceerte paa alskens fjas.
Farvel, o Verden! med al din Fornøjelse,
Ustyrret Slummer og god Fordøjelse.
Farvel saalænge: i Tiden hen -
Cessante causa - vi sees igjen.
- - - - -
- - - - -
- - - - -
Da jeg udi tre Aar tolv Timer daglig
Havde tilbragt saaledes ret ubehag`lig;
Mig Manuducteuren mit Laud kunde love,
Jeg maatte vel altsaa min trøje vove.
   ,,Som naar soldater for Desertering
Paa Tromme spille om Arkebusering,
Med Dommen i egne Hænder staaer
Med blege Kjæver og rystende Laar:
Saaledes sad jeg med skjælvende Pen,
Skrev, tænkte, skrev om, slettede ud igjen.
   ,,Hvo kan den bange Forventning male
Mellem specimen og Hemera megale?
Snart troer man sig stærk, og snart troer man sig svag,
Man ønsker og frygter den store Dag.
Den kom og den gik - Pedellen frem kom,
Med ædel Værdighed gav os vor Dom;
Jeg - som jeg plejer - en Middelvej gik
Og netop et haudillaudabilis fik.
   ,,Imidlertid slog jeg dog lidet med Nakken,
Saasom jeg troede mig alt over Bakken,
Og ventede lutter lyksalige Dage
Begyndte jeg jeg alt udi Aanden at vrage
Blandt Præstekalde og rige Piger.
Men ak! den Tid sig saa lumskelig sniger;
Imedens jeg vraged, sex Aar smutted hen,
Jeg var Candidat udi alle dem.
Min Lykke var ikke saa synderlig tyk,
Jeg hverken fik Kone, ej heller Paryk.
   ,,I denne benævnte sexaarige Faste
Som stille jeg laae der for Modvind og braste,
Midt i min Fortvivlelse - se kun, da er der
Med Hvæsen og bittersøde Gebærder
En Mand, som hvisker: ,,hør humanissime1 <!-- humanissime1 ?! -->
Jeg vil aabenbare Dem privatissime,
Der er just en Plads i min Birkeplantage
For Tiden ledig - har De Courage
Tre Aar at arbejde som Gartnerdreng?''
Ha! tænkte jeg, her skal Du smøre din Streng.
Jeg tog imod Tilbuddet; gik hen at grave
Tre Aar i denne plaisante Have;
Men ak! her fandt jeg for seent desværre,
At jeg var hvervet. Min Gartner og Herre
Behaged saften selv at udsuge
Af alle Birkene; jeg maatte luge,
Skjøndt sulten, saa meget jeg kunde og vilde.
   ,,Eengang begyndte jeg Barken at pille
Af de Smaapoder, da skulde man hørt
En Skraalen - jeg blev for synedrio ført,
Der havde blandt andre den sjeldne Gave
At kunne læse foruden at stave,
Ja af en Sag det Hele at vide
Ved blot at betragte dens ene Side;
Kort! Gartneren fik sig et Gratiale,
Jeg Synder maatte Gildet betale;
Man gav mig en Lusing og Foden for Bagen,
Saaledes endte sig Gartnersagen;
Skjøndt - mellem os - jeg oprigtigen troer,
Slig Handling er hverken god eller stor.
   ,,Jeg nærmed mig nu saa smaat til de Aar,
Da Æresfølelsen gjerne opstaaer,
Da ved de ædlere Kræfters Anspændelse
Den modne Fornuft kommer til Erkjendelse
Af det solide Begreb om Ære,
Kort: da hver honet Mand begynder at nære
Sublime Tanker, reelle Ideer,
Forstandige Forsætter - Kjere! De seer,
Jeg circumscriberer den indvortes Trang,
Man føler til en opløftende Rang;
   ,,Det er dog herligt, at Videnskaber
Aldeles ikke af Sigte taber
Vort Væsens første og sande Bestemmelse;
At redde sit eget Jeg fra Forglemmelse;
Thi maae da vel og den apolliske Krands
Forskjønnes ved større, skjøndt udvortes Glands.
Enfin - jeg ud af en tyk Foliant
En Disputats compileerte galant;
Den skjændes vi om ifra Morgen til Qvæl,
Paa begge Sider med vexlende Held:
Snart var jeg under, snart ovenpaa;
Omsider lod sig dog Fjenden slaae.
Da sluttede vi fred, gjorde højre omkring,
Og sagde hverandre charmante Ting.
Saaledes endtes ved mørken Nat
Den Krig - jeg erobrede en Doctorhat.
   ,,Og nu, da jeg først ret var bleven istand
Til at ansee mig selv som en Videnskabsmand,
Jeg intet Øjeblik kunde modstaae
Den Fordring, Almenheden gjorde paa
En Draabe af mine Kundskabers Hav;
Det var et saare retfærdigt Krav.
Jeg stræbte nu derfor, at snarest som bedst
Jeg Publicum kunde tilbyde en Fest.
Et digt om Peer Døver og Kirsten Kimer
Var Frugten af mine lyksalige Timer,
Et Forsvar dernæst for ,,den gamle Forklaring'' <note>* Pontoppidans, som bruges før Balles Lærebog blev indført.</note>
   - Det ligger hos Trykkeren i Forvaring, -
En Hypothes over Argo's Anker,
Foruden en stor Mængde gode Tanker
I alle Aviser hist og her,
Ved Brylluper, Barsler og Jordefærd.
Jeg skal aldrig nægte, det kildred mig lidt
At see dette myndige ,,Dr.'' saa tidt;
Det pynter et Navn, giver Stykket Behag,
Hvad enten man sætter det for eller bag - -

Blicher.
   Min Ven! Du haver en ganske besynderlig Maade
For din Anskuelse - lettelig kunde man fristes
Til at antage Dig for en urimelig Spotter,
En Fiende af Videnskaber, der slænger uskjønsom
Den Lampe bort, som lyste ham frem gjennem Mørket, -
Der lønner med Latter Bogmandens flittige Stræben,
Hans vaagne Nætter og Savn af verdslige Glæder;
Der ej erkjender, at disse flittige Bier
Har Alle samlet i Lærdoms uhyre Hauge
Den Honning, hvori han dypper sin Pen utaknemlig;
Der ej vil kjende, at disse ere de Klipper,
Fra hvilke Skjalden skal sprede sin dristige Vinge
Til Flugt over Jorden.
   Hvormange see, eller vil see
At det ej Lærdom er, hvorefter Du meder?
Men kun det pedantiske Væsen, der følger saa ofte
Med Lærdom; det Supercilium, aandelig Stolthed,
Den knarvurne Bidskhed, det haandværksmæsige Brødnid,
De slemme stygotiske, rosiflengiske Vaner,
De fæle Grimasser, der skræmme Kundskabens Aasyn?
   Er det ej nok, at vi gjøre os alle de Andre
Til Fjender? og skal vi desuden udæske det lærde
Oligarchi? - Hvo skal siden ride foran os
Og blæse, naar vi i Publicum holde vort Indtog?
Hvo skal testere og skrive paa vore Skudsmaal?
   Ak, kjere Ven, hør! lad fare den slemme Satire!
Den skaffer kun Had og Fortræd i Ord og i Gjerning;
Miskjendt, bagtalet, forfulgt sin Fader den styrter
I alskens Ulykke. Der er kun det ene Tilfælde,
At den bliver yndet: saasnart den Ingen fornærmer.

Barberen.
Det er jo det samme som ingen at skrive?

Blicher. 
   Ja rigtig.

</body>
</poem>

<poem id="blicher2003091584">
<head>
   <title>Femte Døgn</title>
   <subtitle>Viborg Snapsting</subtitle>
   <toctitle>Femte Døgn</toctitle>
   <indextitle>Femte Døgn</indextitle>
   <firstline>O! I Poeternes Tjenestepiger!</firstline>
</head>
<body>
Barberen.
O! I Poeternes Tjenestepiger!
I gamle muser - hvad er det, jeg siger?
I ere ej gamle - jeg tvertimod troer,
I blive yngere Aar for Aar.
Det ord det faldt mig nu saa paa Tungen,
Der var ikkun hen udi Vejret sungen;
Jeg som de andre imellem blunder;
Thi naar jeg betænker mig - nuomstunder
Jeg hører Jer Frøkner, næsten alle,
Saa spædt, umyndigt, enfoldigt lalle,
Saa sværmerisk maatte at læspe og summe
I Elegier saa sygelig fromme,
I eventyr baade fæle og lange
At gjøre jer selv og Andre bange:
Som Børn med Dukker, I med jer Lire,
Med to Gange tre og to Gange fire,
Mon ellers plejer at kalde Sonetter.
Kort sagt: det barnlige Naive
Har reent fortrængt det antikke Stive:
Saa at, om Phøbus kom til vor By,
bekjendte han: I vare fødte paanye.
I unge Muser da - men forsilde -
Det bliver nu min Opvartning at spilde:
Jeg glemte at løse mit Lærebrev
Hos Eder, da Vers jeg førstegang skrev -
Ja, hvad der er værre, hos eders Vægtere,
Den privilegerede Smags Forfægtere.
Velan da, saa faaer jeg vandre alene
Til Snapsting paa mine egne Bene.
Mine Herrer og skjønne Damer! giv Agt!
Nu dandse vi frem i treottendeels Takt,
At komme forbi denne buntede Hob,
Tobaksrøg, Støv og forvirrede Raab;
Thi jeg bekræfter ved Musernes Himmel,
Jeg finder i denne fremvæltende Stimmel
Kun magert Æmne for Poesie.
Vel veed jeg, Kunsten bestaaer deri,
Ved Rækken og Strækken og Sidespring
At gjøre Noget af Ingenting;
Men derimod finder jeg meget slem
Den Maade at tvinge en reen ubeqvem
Materie til, hvad den ikke kan blive,
- At holde en ofrende Praas ilive.
Men jeg vil derimod styrte mig frem,
Herind paa Torvet in mediam rem;
Dog holdt! jeg kan ej med Taushed forlade
En Ting, jeg opdager i denne Gade:
Hvorimod sig Publicum lader slynge;
Men seer man det an med det indre Øje,
Sig aabenbarer det Hemmelighøje.
Jeg kan det bevise til Evidents,
Det haver en ædlere, større Tendens;
Ja jeg tør sværge ved alle Ni:
Det er den nyeste Philosophie.
See kun, hvor man føres højt op til Himlen,
Og naar man betages deroppe af Svimlen,
Man daler atter herned til Jorden -
Det gaaeri sin cirkelformige Orden,
En Luftfart, jeg i Særdelshed ynder:
Man ender netop, hvor man begynder. -
,,En Luftfart? lyster min Herre at see?
,,En Dame for Publicum vil sig betee,
,,Burgwedel<note>* En qvindelig Vindbeutel, som til Taksigelse for gjestfri modtagelse skrev et Skandskrivt over Danmark.</note> hedder hun - jeg tør sige,
,,Hun leder i Dannemark efter sin Lige.
,,Courage! det bliver fortrinligen rart,
,,Ballonen er af en besynderlig Art:
,,Den fyldes med Vandstof og gas germaniqve,
,,Samt fix Luft, vapeurs og alkalisk Critiqve;
,,Til Ballast tager hun Stene især,
,,Tag dem iagt, mine Herrer! kom ikke for nær! 
,,See, nu hensvæver hun over Staden,''
(Jeg synes hun sejler hernede paa Gaden -)
,,Tak dog, I Danske, den gode Frue!
,,Lad eders bekjendte Gavmildhed skue!
,,Buk saa, og griber i eders Lomme!
,,Naar hun er væk, skal en Anden komme.''
   ,,Heute für Geld, und Morgen umsonst
,,Her viser en Liniedandser sin Kunst,
,,Det er en Franskmand luftig og let;
,,Jetzt geht es los! nehmen sie alle Billet!
,,Unter uns - jeg siger dem blot cursorisk -
,,Denne Forestilling er allegorisk.
,,Piller ud, mine Herrer, med deres Grunker,
,,Man præsenterer en Kammerjunker:
,,Han spanker til Hove udi Versailles,
,,Det exeqverer han tout á merveille:
,,Han synes at løbe, alligevel gaaer han,
,,Han synes at falde, alligevel staaer han:
,,Nu hopper, nu ligger han atter paa Knæe,
,,Det Hele er meget moersomt at see:
,,Nu bukker, nu ligger han plat paa Næsen -
,,Alt udi et yndigt og tækkeligt væsen:
,,Den synes kun simpel, alligevel er den 
,,Den allerstørste Ballance i Verden.''

   ,,Her vises hele vort jordiske Liv,
Accurat som det er i et Perspectiv
Med alle dets Dyder og alle dets Fejl;
Kommer hid, mine Venner! og see jer i Spejl!
Behager De? vær saa artig! jeg be'er!
Kik De kun herind, og fortæl, hvad De seer!''

   Det forekommer mig - ja saa min Tro!
   Det er Peplingesøen ved Nørrebro,
   Og midt over Dæmningen paa en Steen
   Der sidder en Sømand med Pilebeen;
   Og kan jeg troe mine egne Ører,
   Han taler - ja tal kun! jeg hører, jeg hører.

,,Herre Gud! det er tungt at betle sit Brød!
,,Et saadant Liv er langt værre end Død
,,Vel takker jeg Himlen for, hvad den vil unde;
,,Men der skal meget til mange Munde;
,,Min Kone er syg, mine Børn smaa.
,,De arme Stakler ej sulte maae.
,,Ak I, som har faaet det verdslige Gods,
,,Vederqvæger en fattig vanfør Matros!''

   See, der kommer Een udi dybe Tanker,
   Med Hænder paa Ryggen han fremad spanker;
   Nu staaer han stille, med Hovedet ryster:
   Lad høre, hvorlunde han Stakkelen trøster.

,,Matros! - det klinger slet ikke poetisk;
,,Min Ven! han maae jamre sig mere æstetisk.
,,Den, som vil tænke at røre mit Hjerte,
,,Maae bedre forstaae at udtale sin Smerte;
,,Han bør fremstille den voldsom enorm,
,,Hans Mund maae blæse en Himmelstorm,
,,Hans Maal aabenbare sig kjernefuld saftigt,
,,I store Former bevæge sig kraftigt;
,,Og vide midt udi al sin Elendighed,
,,At soutenere en vis Anstændighed.
,,Den - og ikkun den, som dette er givet,
,,Vil mægte at rive mig Hjertet af Livet.''

   Der vanked Intet. Her kommer en Mand,
   Han ejer Penge som Sand i Strand;
   Det kan ikke fejle, han giver en Klud:
   Vær Du ei bange! hold Hatten ud!

,,Ja som man reder, saaledes man ligger;
,,Hvo ej spekulerer, gaaer om og tigger.
,,Var Coursen kun ikke saa reent forbandet,
,,Saa kunde man dog gjøre Et og Andet.''

   Hvad hjælper det, fattige Stakkel! Du græder?
   See, hist kommer Een udi røde Klæder;
   Det var dog muligt, hans krigerske Hjerte
   Var at bevæge ved fremmed Smerte.

,,Den giver Intet, som Intet har,
,,Jeg har tabt mine Penge i Billiard;
,,Desuden jeg snart faaer en nye Chacot,
,,Den bliver, min Salighed! dyr, kan Du troe.''

   Her kommer en frøken. Det smukke Kjøn
   Er gjerne barmhjertig. Min Jomfru skjøn!
   Ræk dog Matrosen den sneehvide Hand;
   Det lader saa yndigt, min Lilievand!

,,Jeg synes, her lugter saa hæslig af Tjære?
,,Immer Noget i Vejen, naar man skal spadsere.
,,Det er da ellers et nyseligt Vær:
,,Saa stille, der rører sig ikke en Fjær''

   Der kommer en anden, lidt ældre af Aar;
   Gad vide, om hun skulde blive saa haard?

,,Om Søndagen borde man dog være fri
,,For at høre paa Græden og Klynkeri;
,,Da skulde man dog uantastet gaae.
,,Hvad mon Politiet vel tænker paa?''

   Der kommer en Fyr nok saa pyntet og stram.
   Det var dog muligt - pas Du paa ham!
   See, hvor gevaldig han træder i Stenene
   Med gule Kraver paa begge Benene!

,,De har Ret! der er Intet, der ærgrer mig mere
,,End naar man mig vil i min Glæde genere.
,,Vilde nijust ud at nyde lidt Sommer, <!-- just] nijust ? -->
,,Gider ikke rage her i mine Lommer.''

   Mon Alle da skulde være saa slemme?
   Der kommer en Herremand; ham maae du klemme.

,,Klatter ei mine Penge til enkelt Mand;
,,Jeg gier til de Fangne i Engelland,
,,Til Søndagsskoler og Fattiganstalter:
,,I kan henvende Jer til min Forvalter!'' -

   ,,Gud naade mig Stakkel! hvor vil det gaae?
,,Her er vel ej mere at vente paa!
,,Selv er jeg hungrig, min Tunge brænder,
,,Og kommer jeg hjem saa med tomme Hænder,
,,Da skrige de arme, velsignede Unger,
,,Med sultne Maver og tørstige Tunger,
,,Og lede forgjæves i mine Lommer
,,Om gamle Skorper og skimlede Krummer;
,,Og saa den føde, uskyldige Spæde -
,,Forgjæves sig vrider den lille Orm -
,,Ak! gid jeg var ude ret i en Storm!''

   Taalmodig, min Broder! der kommer en Mand, 
   Han er vist et Lem af den gejstlige Stand:
   Barmhjertighed er jo netop hans Metier;
   Han tager til Hjertet - nu skal vi see!

,,Gak Du kun trøstig hjem til din Familie!
,,Frisk Mod, Søn! dit Kors er jo Himlens Villie;
,,Den føder Ravne og Spurvene smaa,
,,Hvad Du behøver, Du sikkert vil faae.''

   Der er en Collega nok? - Pyt! ikke andet!
   Det er kun en Skolemester fra Landet.

,,Saasom og formedelst det haver sig føjet,
,,At den, som tilforn var dybt nedbøjet,
,,Er nu ophøiet til Velstand og Herlighed:
,,Meddele Andre - men hille den Slemme!
,,Jeg troer, jeg har glemt mine Penge hjemme.''

   Der kommer en Bonde; han gaaer og gumler;
   Det lader, som om han i Lommen fumler.

,,Mit Smørrebrød kan jeg ret godt æde selv;
,,En Bonde skal heller ikke sulte ihjel.
,,Desuden er det et jammerligt Aar,
,,Mit Korn paa Marken kun maadeligt staaer.''

   Giv Agt paa denne baldyrede Mand,
   Det veed jeg, at baade han vil og han kan.

,,Skal I endelig sidde her midt paa Vejen,
,,Og med jeres Klynk gjøre Folk forlegen?
,,Den Paatrængenhed er impertinent;
,,Jer Ulykke har I vel selv fortjent.''

   Hvem er da vel denne, der gaaer og smaabander?
   Han synes ej uliig en Fattigforstander.

,,Hør Karl! Du gjør bedst i, Du pakker Dig bort!
,,Vil Du gjøre Fattigvæsenet Tort?
,,Hvis ikke Du skynder Dig - tro kun mig,
,,Jeg skal vise Dig Vejen til Pustevig.''

   ,,Ak, er der Ingen, som vil sig forbarme,
,,Saa faaer da Døden tage mig Arme!
,,Gud hjælpe min Kone og Glutter smaa!
,,Nu skal da min Jammer en Ende faae.''

   Han springer ud - en Anden bagefter,
   Han svømmer og leder af alle Kræfter;
   ,,Holløj! kom skynd Jer herhid med en Baad!
   Halvpart af Belønning for ædel Daad!''

   ,,Her er Voxkabinet!'' Hvor? - ,,Ind ad denne Dør.
,,Der har hverken siden, ej heller før,
,,I Danmark været sligt Mesterstykke;
,,Desaarsag det og har gjort rasende Lykke
,,Ved Hoffet i London, Hamburg og Rom -
,,Der er sidste Gang - Vil De med, saa kom!
,,See Dem omkring! Nu! De haver den Ære,
,,I det brillianteste Selskab at være -
,,De største Mænd udi alle Lande, 
,,Og alle Tider, det skal De sande.

   ,,Den Første, her sidder paa højre Side,
Var fordum Professor - det maae De vide -
I Chirurgien i Grækenland;
Hr. Sinis hedder den lærde Mand. 

   ,,Hans Nabo, der staaer der saa mørk og bister,
Har saamænd været Financeminister
I Frankrige, til største Gavn
For hele Landet - Cartouche er hans Navn.

   ,,Hr, Mandrin, som vi nu her betragter,
Var en fortræffelig Toldforpagter;
Med Bøddelen fik han engang en Duel,
Og blev udaf hannem slaget ihjel.

   ,,Den Fjerde, jeg siger dem uden Pral,
Hr. Schinderhannes - en stor General!
Der findes nok Ingen i noget Land,
Har dræbt saa mange med egen Hand.
Omsider tabte han dog en Bataille,
Og mistede Livet udi en Galge.

   ,,Nu kommer Blackbeard, en berømt Admiral,
Han sloges bedst med en stiv Perial;
Men da han fik hele Verden paa Nakken,
Han maatte strande paa Galgebakken.

   ,,Arve Bravkarl maae vi ej gaae forbi,
Et ypperligt mathematisk Genie!
Ved Politiets Kabaler og Rænker
Han endte sit daadfulde Liv i Lænker.

   ,,Peer Mikkelsen, Doctor i Mekanik!
Ham, Stakkel, det meget ulykkeligt gik:
For visse Dogmer udi hans Lære
Han blev berøvet Frihed og Ære.

   ,,Hr. Mikkel Beegfinger hedder den Næste;
Han drev en betydelig Handel med Heste.
Paa Sidstningen gik det ham dog saa nær,
At Staten besørged hans Jordefærd.

   ,,Hans Nabo til venstre Jens Langkniv hedder;
Af Frihed og Lighed en ivrig Tilbeder.
Med Staten han førte en lanvarig Krig,
Nu æde Ravne og Krager hans Liig.

   ,,Margrethe hiin lange vi nu har for Øje,
Med Guldringe og sølvknappet Trøje;
I en offentlig Bygning i Viborg By
Mod Livets Storme hun søgte Ly.

   ,,Rinaldo hedder den Cavalier,
De med den uhyre Hanekam seer:
Hans Levnet, besunget af tydske Poeter,
Kan findes paa Natborde og Secreter.''

   ,,Der er forbi. Men om De betaler
Endnu det Halve af en Rigsdaler,
De kan bekomme en Indgangsbillet
Til mit Museum og Kunstkabinet -
Den sjeldneste Samling af Rariteter
Paa vores og alle andre Planeter.

   ,,Her seer De Sjelen af en Karuds
Vel conserveret i Spiritus!
Af hvilken - det læses i Metaphysik -
Vor egen per emanationem udgik;

   ,,Her gjemmes en Procurator-Samvittighed;
Jeg har beskedent og i al Skikkelighed
Om samme ledt baade op og ned,
Den haver kostet mig Slid og Sved:
Omsider jeg den hos en Slutter fandt,
Og kjøbte for en halv Pægl contant.

   ,,Her har jeg en synderlig Tingest i Gjem!
En god Appetit, som en Rasphuuslem
Har efterladt, da hans Sjel ifjor
Igjennem hans Sidebeen udfoer.

   ,,Her er en Sjel, som har boet tilforn
I en Fattigforstander etsteds her paa Jor'en:
Jeg laante den paa et Aar af Fanden,
Og derfor er den lidt sveden i Randen.

   ,,Her er en Proces, som en Fattig har vundet
Imod en Anden; den er just fundet,
Da man hos hannem lod registrere,
For Sagens Omkostninger er clarere.

   ,,Naar denne Naal De for Øjet tager,
Paa Spidsen et Stervbo De let opdager:
Det er lidt tyndt, men i elleve Aar
Saa mangen Forandring der for sig gaaer.

   ,,Af Antiqviteter til toute la reste
Os denne Skuffe tilbyder en Fest.

   ,,Her er en Tanke, som jeg har pillet
Af en allerkjereste nysselig Fee.
Sligt faaer man just ikke hver Dag at see.

   ,,Her er en særdeles sjelden Antik:
Et Titelblad, jeg af en Hændelse fik,
Til en Roman, som har ladt sig see
Aar attenhundred og elleve.

   ,,Og nu, min Herre! tak for Besørgelsen!
Ifald De vil bidrage til Forøgelsen
Af denne nationale Skat -
Her min Adresse - god Nat, god Nat!''

   ,,Befaler min Herre? her er Placater.
,,Paa Viborg nationale Theater
,,Opføres med Øvrighedens Bevilling
,,Paa flere Liebhaveres Forestilling
,,I Aften precisement Klokken syv:
,,Pyt - eller den yndige Hjertetyv,
,,Af Brinborion - Etourneau - Jean - Le Cat
,,Ved et Videnskabs-Selskab frit oversat;
,,Personerne: Davo, en gammel Mand,
,,Lord Murra, en Herre fra Engelland,
,,Fanchette, den gamle Davos Myndling,
,,Martin, hans Søn og Fachettes Yndling,
,,Lisette, Frøkenens Kammerpige. -
,,Handlingen foregaaer paa en Stige,
,,Begynder ved Midnat og ender lidt efter.
,,Man vil arbejde af alle Kræfter,
,,At gjøre Publicums Fordringer fyldest;
,,Men saa forventer man sammmes Hyldest,
,,Og smiggrer sig med et stort Personale.
,,Smaa Børn ej meer end det Halve betale.
,,Billetten koster en Daler Rigsbank.
,,Viborg den tyvende Junius. Frank.''
   En Daler er rigtignok mange Penge
Det varer vel sagtens ugudeligt længe;
De Udgivter ere desuden omsomst,
Der spilles paa Videnskaber og Kunst.
Men siden Andre nu ere saa gale,
Kan jeg jo ogsaa min Daler betale
Til Frøken Thalias Lazaret.
,,Hr. Frank! darf ich bitten um ein Billet!
Jeg sulter efter lidt Sjæleføde.
Men hille den slemme rystende Jøde!
Hvor her er fuldt og hvor her er hedt!
Jeg alt før Stykket er gandske svedt.
Hvor vil det gaae min elendige Krop,
Naar siden - Tys, nu gaaer Dækket op!
(Fanchette i Vindvet) Ich will doch hoffen,
Die Leiter ist da, und das Fenster offen.
Meine liebe Lisette! ich will dir sagen,
Ich habe hievon sehr grosses Behagen.
Wo mag er doch stecken der hertzens Junge?
(Martin udenfor, smækker med sin Tunge)
Hier bin ich, mein Schatz! dir ist ja wohl bange?
(Fanchette) Mein Liebster, Du zøgerst so lange.
Ich fürchte gar sehr, dein gestrenger Hr. Vater -
(Martin indenfor) Was, der alte Kater?
(Parterret leer) - nun wir wollen doch sehen,
Ob wir ihm nich eine Nase drehen
So lang als wi so - (Parterret klapper,
Martin bukker, men Lisette ham napper
I Ærmet) - Potz Schwerenoth Donnerwetter!
Hier kömmt der Teufel sein leiblicher Vetter.
(En Tilskuer) - det er en Fandens Pige.
(En Bænk gaaer istykker - Damerne skrige.
Fancette hvisker): Was will er hier?
Kann doch nicht glauben, der dicke Stier,
Der alte sacramentsche Lord Murra -
(Parterret klapper og raaber Hurra! -
Fanchette nejer. En Røst paa Parterret)
Jeg troer, hendes Kjole er kun af Lærred.
(En anden Stemme) Det er Musselin.
(En tredie) Nej Tak! den er ikke saa fiin.
(Lord Murra kommer og siger) Hm!
Wo ist die Lisette, die Here - Goddamn!
(Hans ene Strømpe er nede - en Fnisen
Saavel paa Parterret som bag Coulissen -
Fanchette i Vindvet): Hier ist ein Dieb!
(Lisette) Gieb ihm einen tüchtigen Hieb!
(En Smed paa Parterret) Nu faaer han Klaps.
(En Anden) Bruder! hast Du ein Schnapps?
(Davo) Ich möchte doch wissen, warum
Mein Sohn sich im Dunkeln treibt immer herum?
Viellicht hat er Wieder'n Stück Wild 'rausgewittert,
Ich habe den Bengel zu wohl gesüttert.
(Martin) Ha! wart'nur, Du alter Hund!
(En Dame skriger, en anden faaer ondt. -
Davo til Lord Murra) Canaille! Halt!
Holla! meine Kinder, ein Räuber! Gewalt!
Was treibt Du im Finstern hier für ein Gewerb?
(En Røst fra Parterret); Det gjør han superb!
(Lisette) Ich kann es nicht länger verhehlen,
Es ist Lord Murra - er wollte stehen
Des Fräuleins Ehre; er kam auf dem Fittig
Der Nacht - (En Dame: hvor hun er vittig!)
Da kam ihr tapfere Sohn geflogen -
(En Mand paa Parterret) Das hast Du gelogen!
(En Stemme) ,,Hvem mon der har gjort det Stykke?''
(En anden) ,,En Tydsker, saavidt jeg kan tykke.''
(Martin) Und in so fern als die sachen
Stehn jetzo - was ist wohl sonstens zu machen,
Als uns zwey Liebenden gleich zu beglücken,
(Davo) Ich sag' dir aus freien Stücken,
Mein lieber Hr. Sohn! es geht nimmer an -
(Lisette tager en Potte med Vand,
Og kaster den ud paa den gamle Davo;
Parterret klapper og raaber Bravo).
(Fanchette) Wie schmeckt das, lieber Gevatter?
(Parterret er færdig at sprække af Latter).
(Davo) Meine Kinder, Jetzt will ich mich geben,
Kömmt alle geschwind und umschlingt mich wie Reben!
Es war ja mein Ernst nicht, 'swar gar nicht an dem -
(Damerne taer deres Tørklæder frem,
Nogle hulke og andre sukke.
De spillende Herrer og Damer bukke.
Davo træder frem og siger paa Dansk):
,,Denne Styk, som ferst er forfattet po Fransk,
Und den wi forhere har havt den Ære
For fürstlich Personer at presentere
Erfordert viel Zeit tzum Einstudieren;
Muss auch die Rollen so oft probiren;
Drum kan es nicht eher als in zwei Tagen
Gegeben werden - was wollt'ich sagen? -
Wir spilen Morgen ein luftiges Stück,
Es heiss: Der Schauspieler ohne Sorgen -
Jetz gute Nacht - und freut euch auf Morgen!''

   Hvo er det, som kommer med Citaren hist?
Maaske en Poet? ja det tænker jeg vist:
Han er saa behængt med Fioler blaae,
Kjerminder, Roser og Lilier smaa,
Og tilmed seer han saa tungsindig ud,
Saa skummel af Øjne, saa bleg af Hud.
Nu stemmer han Citaren, henter at Suk,
Laer falde en Taare, og gjør os et Buk:

   (Den ulykkelige Ridder.)

,,I ømme Sjele fjern og nær!
Nu vil jeg til at spille:
Kommer Smaapiger og Børn især!
Pylle, pylle, pylle!

Se. Natten er saa melancholsk!
Blod-Maanen er saa stille:
Jeg bliir af Vemod halv catholsk.
pylle, pylle, pylle!

Jeg er saa gyselig beklemt,
See, mine Taarer trille!
Min Cithar udi Mol er stemt.
Pylle, pylle, pylle!

Der var engang en Riddersmand -
Lad dog en Taare trille!
Han gik sig til det hellige Land.
Pylle, pylle, pylle!

Der slog han Hedninger ihjel -
Det var det just, han vilde -
Fra lyse Morgen til Qvæld.
Pylle, pylle, pylle!

Deraf blev han omsider keed,
Og det var meget ilde;
Saa drog han hjem af Østerled.
Pylle, pylle, pylle!

Thi reed han paa en Drage hjem;
Sært var det, at han vilde:
,,Mon Kjærest min har mig igjen?''
Pylle, pylle, pylle!

Og der han kom i Gaarden ind,
Den Lilievand at gille,
Han slog paa Døren med sit Skind.
Pylle, pyle, pylle!

Men der var ingen Lilievand;
Ak! hvor det dog var ilde!
Hun var just omskabt til en And
Pylle, pylle, pylle!

Og Ridderen blev til en Kok:
Saa lad nu Taaren trille!
Var dette ikke traurigt nok?
Pylle, pylle, pylle!'' -

   - Aha! nu veed jeg omtrent, hvem det var:
Vist Een, der har smagt af det store Kar,
Som Ørnen slap i sin Angest og Qvide -
See! er han og kommet op at ride!
Det er dog snurrigt med disse Stakler,
Naar Solen skinner, saa tænde de Fakler,
Naar Skjalden prøver Basunens Kræfter,
Paa Papagenen de hvippe ham efter.
Naar han opildes af hellig Flamme,
Strax tænke de, dem vederfares det samme.
Naar han Skyen sig dristigen svinger,
Strax vil de bagefter, skjøndt uden Vinger.
Men daler han stundom, som og han kan skee,
Herned til Jorden - da skal I kun see,
Da flokkes de om ham, og nappes om alle
De Fjeder, han lader paa Jorden falde.
Saa skriger hele den skaldede Trop,
Gjør Hanebeen og blæser sig op.
Det værste er dog, at Flokken især
Kun griber efter de rippede Fjær;
Faaer Digteren for Exempel i Sinde,
At stirre vel længe paa en Kjerminde,
Strax komme Husbonde med Pige og Dreng,
Øjeblikkelig de plyndre den hele Eng.
Og plukker Skjalden imellem Roser,
Da samle de Andre sig hele Poser.
Men saa har det ganget, vil gange, og gaaer,
Saalænge som Verden har standet og staaer.

   Evoe, Evan! hvor kommer du hid,
I denne dyre forkrympede Tid?
Hvad vil Du da her, hvor ingen Viinranker
Groe paa de sorte og skaldede Banker?
Hvor Brændeviinsflasken og Godtølskruset
Gjør Sjelen dorsk og gement beruset?
Har Du da bragt med af din egen Viin
Fra Neckar, Mosel, eller fra Rhin?
Og, ridende hid paa en Rødviins-Bempel?
I Viborg Snapsting opreist Dig et Tempel?
See disse unge begejstrede Sjele,
Med stive Øjne og lallende Mæle! -
Har Du alt lært dem, Du lille Tykke!
At søge og finde den sande Lykke?
Forjage Sorgen, og Glæden forcere,
Og Fædrenes Grunker at destillere?
Ha! Glæden er smitsom - det føler jeg grant -
Et Anker, Hr. Vert! jeg betaler contant,
Desipere in loco<note>* At være gal til rette tid.</note> - saa siger Horates -
Er baade en rar og fornuftig Spas.
God Taar, mine Herre! nu søge Fiolen!
Holloj! Du, som sidder og rider paa Stolen!
Naar man skal drikke, saa maae man sjunge,
Og bedst man jo sjunger med stammende Tunge:
Velan da, saa lad os Viinguden prise!
Syng os ret en extra ugudelig Vise!

   (Drikkevise.)

   ,,Hurra Kammerater, nu igjen!
Bruger Tiden vel, den iler saare hastig hen.
Denne Stund er vor endnu - maaskee
Skal det og den allersidste være.
   Dag paa Dag henruller brat som Sky paa sky,
   Knap vi arrivere, før igjen vi flye!
Barsel, Bryllup og Begravelse
Er ikun et Øjebliks Affære.
   Spild ei, Du Svage,
   Med Tanker og Klage
   De faa og ustadige Dage!
   Langt bort med Sorgen,
   Tag Glæden paa Borgen,
   Lev nu og tænk ej paa i Morgen!
Barnet kryber, Drengen løber, Manden gaaer;
Vaklende ved Staven blege Olding staaer;
Fremad Marsch! omkring! gaae hjem! -
Er ikkun et Øjebliks Affærde.

   ,,Hurra Kammerater, nu igjen!
Bruger Tiden vel, den iler saare hastig hen.
Denne stund er vor endnu - maaskee
Skal det og den allersidste være.
   Kjerlighedens Fryd er skjøn, men ak! saa Kort;
   Blodet kjølnes snarlig, Ilden svinder bort:
Rød paa Kinderne - om Næsen bleg,
Er ikkun et Øjebliks Affærde.
   Kys da de Søde,
   Mens Roserne røde
   Paa Kinderne blussende gløde!
   Oldingens Klage
   Ej falder tilbage
   De korte, men smilende Dage.
Skyn Dig da, min Gut! mens Du er ung og varm,
Før det blier for silde, tag din Glut i Arm!
Pige -Kone - Grandmama -
Er ikkun et Øjebliks Affærde.

   ,,Hurra Kammerater, nu igjen!
Bruger Tiden vel, den iler saare hastig hen.
Denne Stund er vor endnu - maaskee
Skal det og den allesidste være.
   Troe ej Lykken, Kjere, ak hun er af Glar;
   Brækkes snarlig, om hun skinner nok saa klar:
Stor og liden, riig og banqerot
Er ikkun et Øjebliks Affærde.
   Medens Du strider,
   Og træller og slider,
   Dit Liv saa umærket henglider;
   Før Du har vundet,
   Er Drømmen forsvundet,
   Og Glasset for evig udrundet.
Lykken leer i Dag, i Morgen er hun vred;
Hvo, som klyver højt op, falder ofte ned:
Fændrik - Kejser og caput -
Er ikkun et Øjebliks Affærde.

   ,,Hurra Kammerater, nok engang!
Munter nu, skjænk i, drik ud! thi Dagen er ej lang.
Denne Stund er vor endnu - maaskee
Skal det og den allersidste være.
   See, hvor Tiden iler, lad os ile med!
   Nyde Glæden, Venner, før den ile med!
Proppen ud, Kluk, Kluk, og Flasken tom -
Er ikkun et Øjebliks Affære.
   Synge og drikke
   Til sidste Hikke,
   Saa vare Forfædrenes Skikke;
   Drikke og sjunge
   Mens vi ere unge,
   Saa Lofter og Vægge skal runge!
Nu god Taar, god Taar! god rolig Nat og Tak!
Skaal for den, som skjænked! Slaal for den, som drak!
Glasset fuldt og Glasset tomt -
Er ikkun et Øiebliks Affærde.''

Kik, Viintapperdreng, ud ad Vindvet engang!
Hvad er det vel for en besynderlig Klang,
Der lyder hist ede fra Gaden herop?
,,Det er den Blinde med hans Pasop:
,,Han gnider dygtig paa trende Strenge;
,,Vil De ikke gi'e ham en markes Penge?
,,Kom hid Pasop! med din Herres Hat!'' -
See der! Naa Blinde! igjen tag fat!

   (Den Blindes Sang.)

,,Ak I, som leve i Lysets Land,
Forbarmer Jer over den fattige Mand!
Mig blinde Stakkel, som aldrig har kjendt
Den Sol, mine gamle Kinder har brændt;

Mig blinde Stakkel, som aldrig saae
De Bryster, ved hvilke jeg diende laae;
Som aldrig har skuet den favnenede Arm,
,,Der kjælende drog mig til Moderbarm;

Og ingen af alle de Faderblik,
Ej heller de Smiil, jeg med Kyse fik;
Men vel fornummet den Graad saa salt,
Der paa mine Læber med Kyssene faldt;

Og vel fornummet de Sukke, hvor tyst
De stege fra mine Forældres Bryst,
Naar mine Sødskende lystelig sprang
Omkring den Blinde paa Foraarsvang.

Ak I, som frydes i Dagens Skin!
Jeg vanker i Mørket forladt og blind;
I sysle og færdes i Solens Land,
I Mørket græder den blinde Mand.

I leve og elske, jeg hører jer Fryd;
Den smerter mit Øre, den jublende Lyd.
Mit Hjerte har luet - ak, uden Trøst
Det brister uelsket paa alfare Sti.

Jeg er her paa Jorden saa fremmed en Gjæst;
Mig Sorgen har budet, den sidder mig næst.
Jeg længes, jeg længes, min Nat er saa lang,
Naar skal jeg ende min vildsomme Gang?

Ak I, som skue den skinnende Dag!
Jeg er en Olding saa fattig og svag.
Forbarmer Jer over den blinde Mand,
Mens han skal vandre i Mørkets Land!''

   Naa! den var vist af Herr Compagnonen,
Jeg kunde jo kjende det strax paa tonen.
Han huer det Skumle, det Ossianske -
Nej da skal jeg be'e om det Gallikanske:
Det kan man forstaae og det ynder de Fleste,
Og Plurariteten har Ret for det meste -
Det Høje taer ogsaa for stærkt paa Forstanden,
Og derfor - men see kun! der har vi jo Manden.
Nej, følg nu med mig gjennem denne Gyde,
Da skal Du et ædlere Skuespil nyde -
Ja selv spille med, din Rolle er let,
Tragedien hedder: Allabasset.
Jeg sige Dig, uden Allegorie,
Men da jeg formoder, Du paa sin poetisk
Vil finde Figurlighed mere æsthetisk,
Den hele forretning under et Billed
Af Verdenshandel sig bedstfremstilled:
Pro primo hiin Mand vi betragte bør -
I daglig Tale han kaldes Bankør -
Han forestiller en stor Potentat,
Den Lignelse tykkes mig, er akkurat;
Thi naar Du Spillet vil attendere,
Du seer jo, hvor Pengene circulere
Imellem de Andre, menstedse vender
Tilbage udi Herr Bankørens Hænder:
Saa at omsider, før Spillet er endt
Een efter den Anden blier insolvent.
Han har Profitten saavelsom Honneuren,
Skjøndt han maae dele den med Markøren,
Hvem jeg vil kalde den lille Tyrk -
   Hvad er der? hvi blev her paa engang saa mørk?
Har Tyrken slugt Lyset? han er vel bange,
At Politiet skal Eder fange;
Men Fogden kommer jo ikke med Sang,
Ved Skin af Fakler, i Sneglegang?
Det er i Sandhed en Liigskare sort;
Herre Gud! hvem mon de nu der bærer bort?
Ak, er det ikke den agtbare Mand,
Den ærlige Borger udi vort Land,
Som haver boet her saa mange Aar? -
Hans Navn mig nu lige for Munden staaer -
Den gode gamle - ja saa min fandt!
Den gode gamle Herr Niels Contant.
ja ja! saa hastig det med os er gjort!
Vi veed ej, hvor snarlig den sorte Port
Skal aabnes. Han sad i den bedste Næring;
Hvo skulde tænkt, at han dog af Tæring
Omsider skulde gaae ned i Graven?
Mon han har hentet i Kjøbenhavn,
Hvad eller i Hamborg sig denne Ulykke?
   ,,De eer nok Fremmed her, kan jeg tykke -
,,Mens De ei har i Erfaring bragt,
,,At Lusesyge har ham nedlagt
,,I Graven. De gnaved ham allevegne,
,,Saavel de fremmede, som hans egne,
,,Saavel foruden, som og forinden;
,,Den Syge blev da omsider Pinden
,,Til hans Ligkiste - - til Side! snart!
,,Kom vi maae skjule os med en Fart!
,,Lad os itide undbløde Faren,
,,Der blier et Oprør i hele Skaren:''

,,,,Slaae te ham! hang him! korsfæst ham, korsfæst!''''

- Nu troer jeg, at Flugten tjener mig bedst;
Det kunde blive en dejlig Proces
Med hele den store Viborger Congres!
Paa saadan en Maade jeg nødig gad døe -
Hjemad til Nibe! - Nu Snapsting! Adio!
</body>
</poem>

<poem id="blicher2003091585">
<head>
   <title>Sjette Døgn</title>
   <toctitle>Sjette Døgn</toctitle>
   <indextitle>Sjette Døgn</indextitle>
   <firstline>Hil dig mit Fødeland, Fædrenes mørkbrune Gravmark</firstline>
</head>
<body>
Blicher.

Hil dig mit Fødeland, Fædrenes mørkbrune Gravmark,
Med dine Tuer, de Dødes lyngtakte Huse!
Her ruste de Sværd, for hvilke Verden har skjælvet;
Her smuldrer den Styrke, hvoraf kun Sagn er tilbage -
Forvirrede Sagn, og dunkle som Midnats Gestalter.
   Hvormangen Ætling er glemt i de navnløse Høje,
Hvormangen Daad, af ukjendte Skjalde besungen!
En Haandfuld Støv indslutter de vældige Kæmper,
Hvis uhyre Knokler nulevende Puslinger stundom
Med vantro Undren og stum Forfærdelse finde.
   Hvo slumrer vel her de mange tusinde mørke
Daadløse dage? en Helt bredbrystet og staalstærk.
Er det hans Aand, der kommer som natlig Vindpust,
Useet og ryster i Strengene? Varst Du en Konge
Paa Jotners Mark eller Nordhavs urolige Bølger?
   Est Du en Sky, eller est Du en Kæmpe fra Oldtid?
Du, som hensvæver blandt Morgenstjernes Glimten.
Flyer Du fra Solen, den Sol, som ofte har skuet
Din vældige Daad? - Flyer Du med Natten og skjuler
Dig under Højene eller bag Bølgen - tilforn
Din Vej til Seier? - Hvad eller med Stjernerne svinder
Du bort i Luften? - Skal jeg ledsage din Bortgang
Med Sang? Du stærke Sejerherre paa Heden!
Paa Grathehede - Nej, Ær af Lavard! dit Glavind
Er mørknet af Danskes Blod, din Sejer fordunklet
Af Sorgens Skyer - tilbage fra henfarne Dage!
Fra Tvedragts blodige Dage! Hvi stirrer du, Øje,
Paa Oldtids Skygger? boe dine Glæder alene
I bortgangne Aar? - er ingen blandt yngere Timer,
Som Dig maae fryde? - Ak ofte og længe laae Taagen;
Dens Pust opfrisked hiin Ild fra lysere Dage -
Hiin Ild, der ulmede lønligt - aldrig udslukket
I Heltes Fædreland. Syng Læbe, og fryd dig,
Du danske Hjerte, ved Glandsen af yngre Bedrivter
Oldtids foryngede Glands!
   See ned fra din Vaaning
Du gjæve Kæmpe, din høie Borg over Skyen!
Bøj Dig herned fra Kredsen af Fædreaander,
Sølunds gode Søn! og lyt til dit Drapa! <note>* See Bautastenene: Blichers Digte 1ste Deel, <a poem="blicher2003091574">Qvistgaard</a>.</note>
   Hvor stille stiger du, lysblaa Morgen, i Østen!
Og Maanen vender sig blegnende bort fra dit Aasyn;
Guldkantede Taager svømme hen over din Slette,
Du brune Lynghav! - Højenes Hoveder glindse
Bestrø'de med duggens mangefarvede Funker.
Raabukken løfter sit Hoved over mørkbrune Bakke,
Og Haren sidder paa Tuen, og klipper og lytter
Ræd efter Ørnen, der kredser i Skyernes Egne.
Orhanen skogger; Jægeren vaagner og hører
Den velkendte Lyd: han rejser sig halvt fra sit Leje,
Og mindes sin Id med lønlig bankende Hjerte.
   Hvorlænge laae Du, o sorte Ørken! indhyllet
I Sorgens Farve? hvor ere de Aar, da Du klædte
Dig udi smilende Grøndt? da kornrige Vange,
Sødt duftende Enge og lune Skove bedækked
Den vide slette. Da hilste tusinde Tunger
I mark og i Lund den glandsomstraalede Morgen.
Da mylred Hjortene over de græsklædte Agre;
Da vrimled jublende Skarer i Dal og paa Bakke -
Sorgløse Slægt!
   See! sort fremsteg udi Syden
Dødsvanger Taage, tyk, qvalm og skummel og stille.
Mørkrød hang Solen - en dunkelglødende skive,
Ombølget af Dampe - Pestens stinkende Aande. <note>* Den sorte Død.</note>
Da segnede Sletternes Børn; da bøjede Manden
Sit Hoved i Døden; Barnets blussende Kinder
Blegnede brat, og Ungmøens funklende Øje
Slukte sin Straale; de sunke - Olding og Yngling -
Svaghed og Styrke tilhobe. En dødelig Stilhed
Var over Hytten og Borgen. Een uhyre Gravmark,
Skummel og taus, var Jorden; og skjælvende lød kun
Det hule Farvel ,,Hjælp Gud!'' fra dødblege Læber.
Manden bortflygted fra Hustruen; Hustruen ryste
Den Spæde grumt fra sit Bryst; og Ynglingen sled sig
Blidt af sin Elskedes Favntag. Fader og Moder,
Og alle de hellige Navne for sødeste Glæder
Forsvandt; og fremmed og ræd saae Broder til Broder.
   Da brast de Baand, som binde de Død'lige Hjerter,
Men alle de vildeste Laster løftes og raste.
Røveren stinged de rallende Bryster og rykte
Smykket af stivnende Arm, og danste med Skjøger
Blandt Døde og Dødende, vildt af Lyster beruset.
Kaade omsprungne de drukne Svende, og larmed
Med rædsom Hujen i Borgens rungende Haller,
Til Døden kom, og bortrev dem midt udi Glæder -
De skumle Glæder. Hist andre tyed til Templet,
Og ventede bedende Gotens usynlige Pile;
De ramte dem een efter anden ved Alteret, og qvalte
De ufuldendede Bønner. Forvildede rendte
Nogle i Skove og dybe Dale; men Dødens
Myrdende Engel indhented og slog dem i Flugten.
   Uden Vogter og Værge vanked de brølende Hjorde
I kornrige Agre, som ingen Hyrde beskjermed.
Ageren vented forgjæves paa Mejernes Komme,
Men ingen Mejer og ingen syngende Høstmø
Samled den raadnende Sæd - nu Fuglenes Bytte,
Og Stormens Leeg. Men Ræven fulgtes med Ulven,
Usky, gjennem øde, forladte Byer, hvor Vinden
Klamred med Porte og tillukkede Døre.
Hundene hyled i tomme Gaarde, og Uglen
keeg gjennem Vinduet ud mellem nikkende Tidsler.
   Vinteren kom med sin Storm og knugende Kulde,
Hagelen pidskede ind ad de søndrede Ruder;
Sneedriven voxte for Døren, hvor Ingen var inde,
At fejre Julen ved Arnens lystige Flamme;
Hvor ingen Stjerneleeg, ingen Danse oplived
De lange Nætter; hvor før de frydfulde Sage
Løde blandt skingrende Latter, der hylede Blæstens
Tungsindige Røst. Foraaret kom i sin Skjønhed,
Med Løv og duftende Blomster bedækket; men Ingen
Gik den imøde med Sang, og Ingen fremilte
At aabne Furen. - Da sørged Sletten og klædte
Sig udi Sort, og vidt over Agre og Enge
Bølgede Lyngen og hvined i Himmelens Storme.
   O Du, som blæste din aande i Støv, o hvor est Du,
Mennesker Fader! naar Døden gaaer hen over Jorden?
Hvorhen bortvender Du, Herre! dit Aasyn, naar Storme
Øde dit værk? og naar Tordenes Flammende Pile
Regne fra Himmelen? naar Vandene svulme fra Dybet,
Bekæmpe Jorden med ødelæggende Vælde?
Naar Afgrundens Uhyrer løfte de ravende Bjerge,
Og vælte dem ned over alle de bævende Dale?
   Men see! Du kommer tilbage Herre og Skaber!
Du seer til Skyen - den smelter; Du rører ved Bjerget -
Det stander; Du truer de svulmende Have - de synke:
Du taler til Stormen - den tier; Du smiler til Jorden,
Da vaagner den atter af Dødens Dvale. I freidig
Og lystelig Ungdom leer den nyfødte Klode.
Marken ifører sin Blomstekjortel, og Skoven
Klædes i Grøndt. Mild fra delte Skyer nedstraaler
Din Afmagt Sol, og beskuer de jublende Skarer.
   Snart kommer hiint øde, vilde, dødningeblege,
Libyske Ørken. Hvor ofte stod jeg paa Højen,
Naar Vestenvinden foer over Heden og hvirvlede Sandet,
Liig hvide Taager, liig Vinterens bølgende Sneefog,
Og øste det ud over Markerne, nylig i somrens
Livlige Grønne; men nu indhyllet i Frostens
Bleggule Liiglagen. Bort fra den ravende Hytte
Flygted med Hustru og Børn den arme Indvaaner,
Stirrende ofte tilbage paa Sandhavets Bølger,
Der hvinte om Taget, det Tag, han forlod nu for evig.
Frygtfuld saae Ørkenens Nabo hen ud fra sin Halvdør
Sandskyens Flugt - hvad seer jeg? er det en Oase
Her midt i Heden? hvo bandt de flygtige Vover?
Hvo klædte ufrugtbare Slette i Engenes Farve,
Og lærte Sandet at grønnes? - hvor Vandreren nylig
Vaded alene, halv blind, i sørgelig Øde,
Der græsser Qvæget, der bygger Lærken sit Rede:
Hvo var den Ædling? - Det var din Konning, o Lyngland!
   Fryd fylder Sangerens Sjel, glad griber han Harpen,
Naar han til slige Bedrivter kan Strengene ryste;
Thi bedre end Glandsen af tusinde straalende Sejre
Er saadan Konningedaad, og skjønnere lyder
Fredsfolkets Jubel, end Kampens vilde Basuner.
   Hvi sjunger Skjalden saa gjerne om Krige, og frister 
De Mægtiges Hjerter med Qvad om blodige Laurbær?
Hvi vender han Kongernes Hu til Plager, som værre,
Værre end Jordskjælv, og værre end Hungren og Pesten
Hærge vor Slægt? - Skjald da Krigens fortærende Lue
Hellere fryde den Kronedes Øje, end Fredens
Mildere Skjær? - Er Alhedens lyngstakte Huse
Ej da saa skjønne, som Borgenes rygende Tomter?
Skal Tidsler og Torne da fryde Fyrsternes Hjerter
Mere end kornrige Vange? - Usalige Blindhed:
Til egen Nakke at hvæse det Glavind, der tidt nok
Blinker ubudet i Folkeledernes Hænder!
Nu stille her! Lad ikke mig ile forbi dig,
Min glædes Hjem! O! en liden Stund vil jeg dvæle
Ved dette straatakte Huus, at kalde tilbage
De henfarne Aar, da hine Bakker i Østen
Var Verdens Ende, og Baunhøjen hisset et stort Bjerg,
Og Dammen et Hav, og Egekrattet derude
En endeløs Skov, hvor Aander og Røvere huste.
Hvor gjerne laae jeg paa Højen, omsuset af Somrens
Luftninger lune! Hvor mangen Vinterdag foer jeg
Den dristige Rejse ned over sneetakte Bakke!
Væltede stundom med Glæden, men rejste mig snarlig,
Og traskede møjsomt opad, for atter at vælte.
Her er jo kjæret, hvor fra min slibrige Bane
Jeg ofte, af Nordenvindens Kulde forjaget,
Til Hjemmet iilte med rødblaae stivnede Fingre.
See her er haven! her er det mørkgrønne Lysthuus,
Hvor Knøsen lytted begjærlig paa Faders Fortælling
Om Paradisets uskyldige barnlige Glæder.
Stille sad jeg, mens Øjet løb om i Haven, og tyktes
Bag Hasselhækken at skimte den sneehvide Engel.
Ak! Kundskabens Træ der midt i Haven, det er der;
Men Livsens Træ med de rødmende Paspommerusser,
Og begge de Graner, jeg kaldte Adam og Eva -
Ak! de er borte! - Er det ej Klokken, der klemter?
Den samme, der kaldte mig mangen Aften til Hvile?
Naar Solen sank udi Heden og skinned rødlig
Paa Kirketaarnet, da stod jeg, og fulgte dens Bortgang,
Af dunkle Længsler mildt og stille bevæget:
,,Nu løfted den Dynen, nu putted den sig i sit Leje.
,,See, nu drog den Gardinet for Sengen, nu lukte
,,Den Øjet til natlige Blund'' - da iilte jeg ogsaa
Til Hvilen sød, af venlige Drømme omgøglet -
Af Drømme om Dagens Fryd, om barnlige Lege
Paa Blomsterenge, omringet af smilende Engler,
Der danste og sjunged til sølvbestrengede Harper
Med Vinger af Guld og Lokker af bølgende Solglands.
God Nat, Du min Barndoms Sol! sov sødt til i Morgen!
Jeg vaager med Maanen, med Conas sorgfulde Maane,
Paa Aanders Hede, i Kredsen af Heltenes Skygger.
   Vidt hen i Vesten hang Tordenskyernes Bjergryg,
Og ventede Natten; den er der: i ængstende Stilhed
Nærme sig Himmelens Hære. De glødende Toppe
Synke og stige og blandes, og under dem glimte
Blaablege Lyn; huult drøner det, rullende afbrudt.
Vindstødende fare forbi; de hvine og hyle.
Mat funkle Stjernerne, skjælve og falde bag Skyen.
Maanene svømmer i Taager. Lynildens Straaler
Flagrende knittre; Himmelens Hvælvinger brage.
   See Heden brænder! Røgskyerne vælte foroven
Mørkrødt oplyste. Ildhavets flammende Tunger
Hvisle og slikke paa Lyngen, og løbe som Slanger -
Bugtende Slanger. Ørknens forfærdede Sønner
Løbe med Ilden med ængstelige Fagter, liig Aander,
Dunkelt bestraalte, og hyllede stundom i Røgens 
Hvirvlende Bølger.
   Saa er, du Skjaldens Konge!
Din Nat, o Ossian! Svagheds Sønner forfærdes,
Og flygte med Gru fra Morvens mørkbrune Fjelde,
Krybe til Dalens Huler, og lytte med Skjælven.
Lad krybe til Dalen! jeg stiger med Dig udi Skyen,
Min Harpekonge! - O, at jeg havde din Styrke, -
Du Selmas Drot! men jeg vil følge Dig, Kæmpe,
Paa Himmelvejen, og sende min svagere Stemme
Op til din Hal!

   (Til Ossian.)
Selma, Selma! hvor er din Skjald?
Hverken paa Ardven, ej heller ved Caruns Fald.
Lora rinder foruden Sang;
Øde og stille er Conas Blomstervang.

Morven, Morven! hvor er din Drot?
Dybt under Lyng ligger Ossians Kongeslot.
Hjorten græsser paa Heltens Grav;
Vanderen sukker frembøjet over sin Stav.

Fingal, Fingal! hvor er din Søn?
Hvor er hans Kæmpehal, hvor er hans Harpe skjøn?
Stormen hyler paa Selmas Vold;
Harpen er borte, den ruster hos Tremors Skjold.

Osear! hvor er din Faders Gang?
Vaaren venter forgjæves paa Bardens Sang.
Somren svinder og Vinteren gaaer hen;
Hvor længe dvæler de henfarne Heltes Ven?

Flyver Kæmpen i Aanders Karm!
Boer han i Tordenskyernes mørke Barm?
Bærer Vinden den gamle Skjald?
Rører han Harpen i Morgenens Taagehal?

Stiger Barden med Solen rød?
Daler han med den i Vesterhavs blanke Skjød?
Troner Kongen i Maanelands?
Eller gaaer han i natlige Stjernedands?

Selma, Selma! hvor er din Skjald?
Runger hans Harpe i Himmelens høje Hal?
Lyder evigt i Englesang
Den Røst, som stakket paa Caledons Fjelde klang?

Cona, Cona! hvor er din Røst?
Er Sorgen udslukket i Sangerens ædle Bryst?
Hører Himlen den Skjaldesang,
Som før blandt Grave hernede paa Jorden klang?

Toscars Datter! est Du ham nær?
Svæver I begge i Nordlysets Flammeskjær?
Synger Barden om Kjærligheds Lyst?
Lyder ej mere om Krige hans Kæmperøst?

Pige! hører Du Ossians Qvad?
Som, før i Selma, ved blinde Gubbe Du sad.
Hvorom nu monne han Harpens slaae?
Ak! vel om glæder, jeg aned, men aldrig saae;

Ak! vel om ham, der skabte den Lyst,
Som ulmer hernede i jordiske Bardebryst;
Optænde Gnisten i Skyggernes Dal,
Der blusser til Lue i evige Himmelsal.

Ossian! naar jeg skal være hos Dig?
Naar komme henfarne Barder at hente mig?
Naar skal Sorgen forlade min Barm?
Naar skal jeg stige paa Aandernes lette Karm?

Maanen skinner i Vesten bleg:
Vinden hviner i Tidselens hvide Skjæg;
Morgenlyset glimter i Øst;
Dagningen skinner paa Søens rødmende Bryst.

Vente maae jeg en liden Stund;
Snart henslumrer jeg Livets urolige Blund.
Da skal jeg vaagne hos Selmas Skjald,
Vaagne i alfaders straalende Himmelhal;

Flyve med Barden fra Pol til Pol,
Med Conas salige Barde, fra Sol til Sol;
Boe hos Skjalden i Himmelen blaa,
Til bedre Glæder en bedre Harpe slaae!
</body>
</poem>


</content>
</section>

<section>
<head>
   <toctitle>Blandede Digte og Oversættelser</toctitle>
</head>
<content>

<poem id="blicher2003091586">
<head>
   <title>Digterens Lyksalighed</title>
   <subtitle>Harlekin Poet declamerer</subtitle>
   <toctitle>Digterens Lyksalighed</toctitle>
   <indextitle>Digterens Lyksalighed</indextitle>
   <firstline>Lyksalig den, hvem Phæbos Harpen rækker!</firstline>
</head>
<body>
Lyksalig den, hvem Phæbos Harpen rækker!
Hvis Tinding han med Laurbærkrandsen dækker!
Hans Lod er skjøn, hans Herlighed er stor -
(sagte) i Ord.

Han paa Begejstrings stærke Ørnevinger
Sig himmelhøjt fra usle Jord opsvinger,
Mens Hoben efter ham forbauset seer -
(sagte) og leer.

Om end hans Bane her var trang og mørk,
Han gjør et Paradiis dog af en Ørk:
Han i et Hav af Idealer svømmer -
(sagte) han drømmer.

Stolt i sin Kraft han trodser Skjæbnens Harm;
Ej Sorgens Pile saare kan hans Barm;
Thi langt ophøjet over dem han flyver -
(sagte) han lyver.

En Skat han udi Phantasien ejer,
Som ej den hele Verdens Guld opvejer;
Han kjender intet Savn, og ingen Nød -
(sagte) undtagen den for Brød.

Hvo ligner ham i Herlighed, i Glands,
Naar, smykket med den skjønne Digterkrands,
Som Præst han stander ved Apollos Alter?
(sagte) i Pjalter.

Var han ej til, hvad maatte Verden savne!
Hans Meed er jo at glæde og at gavne,
Hans Standpunct hæderligt og højt forvist -
(sagte) ja i en Qvist.

Selv den, som staaer paa verdslig Højheds Tinde,
Jo søge vil hans Gunst - hans Sang at vinde!
Hvor findes den, som Skjaldens Storhed naaer? -
(sagte) paa Bidstrupgaard.

Hans Kvad beundringsfuld man lytter til.
Hver Gang han med en ny fremtræde vil,
Med graadigt Blik en Skare paa ham venter -
(sagte) af Recensenter.

For Damerne han synger ej omsonst;
Han deler ofte lønlig Qvindegunst,
Saa mangt et Smiil, hvorved hans Sjæl mon hoppe -
(sagte) med Moppe.

Saa vandrer han lyksalig, from og blid,
Et godt, elskværdigt Barn, sin Levetid:
,,Den Englesjæl!'' Man højt om ham vil raabe -
(sagte) og hvidske: ,, o den Taabe!''

Ham alle Mand i hele Landet kjender,
Man elsker ham, man bærer ham paa Hænder,
Man tusind Blomster paa hans Bane strøer -
(sagte) ja - naar han døer.
</body>
</poem>

<poem id="blicher2003091587">
<head>
   <title>Adskillige Evigheder</title>
   <toctitle>Adskillige Evigheder</toctitle>
   <indextitle>Adskillige Evigheder</indextitle>
   <firstline>Naar Ungesvend og Mø hverandre møde</firstline>
</head>
<body>
Naar Ungesvend og Mø hverandre møde
I Elskovs Morgenskjær, og Begge gløde
Af samme Ild: de med en helig Eed
Bekræfte fast en evig Kjærlighed,
Der varer - naar man regner stivt -
Til Parret bliver gift.

Naar tvende Ynglinge, i Sind og Sæder,
I Lyster ens, med Venskabs Rosenkjæder
Forbinde sig: de sværge med hverandre
I evigt Samfund Livets Vej at vandre:
Men Evigheden varer ikke længer,
End Ingen til den Anden Trænger.

Naar tvende store Potentater
Har ødlagt hinandens Stater,
Omsider da, af Kampen trætte,
En evig Fred oprette;
Den staaer, til et Par Aar derefter
Til Krig paany de have samlet Kræfter.

En Kjøbmand, som ret stort vil speculere,
Og derfor maae totalt fallere:
Naar Creditorerne slig Smøre faaer,
En evig Skam ham overgaaer.
Men Skammen snart forglemmes;
Saasnart man seer, hans Velstand kun forfremmes.

Mens Candidat end efter Embed higer,
Og Stormands Trappe dagligen bestiger:
Med Pennen og med Munden
Han sin Beskytter evig er forbunden;
Men sidder han først ret i Embed fast,
Ophører Evigheden i en Hast.

Naar jeg begejstret skriver Vers -
Det være alvor eller Skjerts -
Det spæde Foster strax jeg spaaer:
Dets Liv en Evighed opnaaer;
Dog veed jeg godt, det kun saalænge varer,
Som Urtekræmmeren og Møl det sparer.
</body>
</poem>

<poem id="blicher2003091588">
<head>
   <title>Rang og Fortjenester</title>
   <toctitle>Rang og Fortjenester</toctitle>
   <indextitle>Rang og Fortjenester</indextitle>
   <firstline>Der var en Tid paa denne Klode</firstline>
</head>
<body>
Der var en Tid paa denne Klode
Før Rang og Titler bleve Mode -
(Imellem Dyrene at sige;
Thi Mennesket begyndte flux at stige
Saa højt udi Cultur). - Nu vel! der var
En Tid, da hvert et Dyr kun bar
Sit eget Navn: en Væsel hed en Væsel;
Et Esel kaldte man et Esel;
Og saa fort videre. Dog ej ret længe;
Thi snart man fandt,
De fleste kunde trænge
Til det, de Vise kalde Tant
I saadan Leeg med Daarene at gaae.
   Man viste da ved mange Grunde,
Hvormeget Kronenes Glands forøges kunde,
Fortjenester belønnes, Kappelyst
Opvækkes i hvert Bryst:
Kort, alle Dyder trives
Og mægtigen fremdrives
Ved slige simple Midler. Kongen loe,
Men Folket lod ham ingen Ro,
Og da Finansministeren mente, at
Man en anstændig Skat
Med Rangen kunde combinere:
Saae det henrykte Folk snart emanere
Et Reglement, som nyt og bedre Stempel
Gav hvert et Dyr. Saaledes, et Exempel,
Blev Ulven Krigsraad, Ræven tituleertes
Hr. Hofraad; lille Mis creertes
Til Kammerraad; man Musen Landraad kaldte;
(I denne Clase man en rædsom Mængde talte,
Som Muldvarp, Rotte, Gedebuk og Væder
Med flere); den kalkunske Hane træder
Som Storialraad frem; en Dromedarius
Betitles nu Overkrigscommissarius.
   Da Alting synes vel bestemt,
Og Ingen glemt :
En nybagt Hofraad mindes,
At Hund og Hest dog ikke findes
I Rangforordningen.
Thi kryber han heelt ydmygt hen
Til nobels Trone, for de To
At bringe i Erindring. - Kongen loe:
Det saaer nu saa at være,
   Min Kjere!
Med Hest og Hund en anden Sag det er;
De har Fortjenester!
</body>
</poem>

<poem id="blicher2003091589">
<head>
   <title>Vildbassen og Væderen</title>
   <subtitle>(Frit efter Gay.)</subtitle>
   <toctitle>Vildbassen og Væderen</toctitle>
   <indextitle>Vildbassen og Væderen</indextitle>
   <firstline>Omringet af sin Faareflok, der stod</firstline>
   <notes>
      <note>Gendigtning af John Gay: <xref poem="gay2005052801"/>.</note>
   </notes>
</head>
<body>
Omringet af sin Faareflok, der stod
En Slagter, som de Værgeløses Blod
Udgød, idet han med sin hvasse Kniv
Dem skilte, eet for eet, ved Skind og Liv.

   Et Vildsviin kom forbi, og raabte: ,,Ha!''
,,See hvilken Erkedumhed! Vil I da
,,Saaledes lade Eder villig føre
,,Til Døden, og ej mindste Modstand gjøre?
,,Ej prøve Frelse eller Hævn? - Nu vel!
,,Saa døer det sejge Pak med ret og Skjæl.''

En gammel Væder sig til Bassen vender,
Og siger: ,, Laan os dine Huggetænder!
,,Du seer jo vel, for ubevæbnede
,,Er ingen anden Trøst, end sig at tee
,,Taalmodelig udi den visse Død.
,,Hvad Hævnen anbelanger - den er sød;
,,Det veed jeg nok, men ej den udebliver:
,,Min Hævner er det Skind, man af mig river.
,,Af dette Skind en dobbelt Plage kommer;
,,Thi deraf gjøres Pergament og Trommer.''

</body>
</poem>

<poem id="blicher2003091590">
<head>
   <title>Bien og Myggen</title>
   <toctitle>Bien og Myggen</toctitle>
   <indextitle>Bien og Myggen</indextitle>
   <firstline>En Myg tilfældigviis blev Vidne til</firstline>
</head>
<body>
En Myg tilfældigviis blev Vidne til,
At Bier stak en Mand tildøde.
,,I Grumme'' raabte den, ,,er det den Løn,
,,I give ham, fordi han Eder skjænked
,,Udi sin Hauge Hjem, og planted Blomster,
,,Og byggede et herligt Huus for Eder?'' -
,,Hvad snakker Du?'' gjenmæled Dronningen,
,,Om Ting, hvis Sammenhæng Du ikke kjender!
,,Viid dog, at alt hvad denne Mand har gjort,
,,Var blot af Egennytte! - selv udygtig,
,,Og alt for doven til at samle Honning,
,,Indbød han os, og lejed os dertil;
,,Og nu, da vi den hele Sommer stræbte
,,At fylde Kuben, kommer han at røve
,,Vort Arbejds hele Frugt! - ja ikke nok!
,,Han plyndrer os, men og til Arbejdsløn
,,Han vilde os tilhobe Døden give.
,,Selvforsvar da, Nødværge blot var det,
,,Som Du os her saa haardelig bebrejder.
,,Og viid endydermere: at halvdelen
,,Af mine Undersaatter Livet offred
,,Frivilligt, ædelmodigt, for at frelse
,,Den anden Halvdel; thi saa er vort Vilkaar:
,,Vi kan ej døde, uden selv at døe.
,,Men Du! som bruger blot din Braad
,,Til Angreb og til Rov! Viid: mellem os
,,Er just den samme Forskjel, som imellem
,,Erobreren og Folket, der for Frihed
,,Og Fædreland imod Tyranen kæmper.''
</body>
</poem>

<poem id="blicher2003091591">
<head>
   <title>En Gaade</title>
   <toctitle>En Gaade</toctitle>
   <indextitle>En Gaade</indextitle>
   <firstline>Hvad er det, man ved Obis kolde Elv -
</firstline>
</head>
<body>
Hvad er det, man ved Obis kolde Elv -
I Saharas Ørk med lige Iver søger?
Som, virkelig et Intet i sig selv,
Vor Lykke meer end Perus Guld forøger?
Som tifold stærkere end en Magnet
Kan tvende fjerne Legemer forene?
Og stærkere end Elektricitet
Formaaer at gjennembæve hver en gene?
Hvad er det som - skjøndt selv ej Ild - dog brænder?
Som - skjøndt det brænder - Ilden slukke kan?
Som udi Snee og Marmor Lue tænder,
Man mægter ej at slukke ud med Vand?
Skjøndt tidt det kjøbes dyrt, man det opnaaer;
Naturligviis! thi rigere man bliver:
Jo meer man skjænker bort - jo meer man faaer.
Det ender gjerne, just naar det begynder;
Den dyrekjøbte Glæde er kun kort.
Dets Død først dets Tilværelse forkynder;
Og i en Lyd det Hele svinder bort.
</body>
</poem>

<poem id="blicher2003091592">
<head>
   <title>Et af Horatses Breve til Mæcenas</title>
   <subtitle>(Lokaliseret)</subtitle>
   <toctitle>Et af Horatses Breve til Mæcenas</toctitle>
   <indextitle>Et af Horatses Breve til Mæcenas</indextitle>
   <firstline>Hvi vil dog Deres Exellence faa</firstline>
</head>
<body>
Hvi vil dog Deres Exellence saa
Mig gamle Digter søge at formaae
Til atter Harpen udi Haand at tage?
Nej! borte ere mine unge Dage,
Og Sjelens Styrke med. See Weimars Digter!
Nu mærker han, at Sanggudinden svigter;
Thi har han Harpen klogt i Krogen sat:

Og taget Portefeuillen fat:
,,Hold op, hold op!'' en Stemme for mig lyder,
Farvel til Vers og andet Narrefjas,
For paa en philophisk Disputats -
Som vil et Non plus ultra blive
Af Lærdom og Skarpsindighed - at skrive.
   Og spørger De, hvem helst jeg compinerer?
Hvo mit Orakel er? hvem jeg citerer?
,,Snart Een og snart en Anden,'' er mit Svar;
Jeg ingen fast bestemt Præceptor har:
Nu dykker jeg i kantisk Dybsinds Bølger -
Og nu den conseqvente Boye søger
Udi hans sjeldne Bog;<note>* ,,Statens Ven.'' et philosophisk-oekonomisk Værk, 3Dele 1796-1814.</note> (hvis Fortrin ene
Er sund forstand, og Sandheds Straaler rene;
Hvorfor naturligviis den ikke gjor'e
Udi vor lærde Verden stor Furore.)
   Saa lange som for salig Frejr var Nætterne -
Ja som Examensaaret for Cadetterne,
Er og den Tid for mig, i hvilken jeg
Ej gjør et lidet Trin paa Viisdoms Vej.
Nu! kan jeg just ej see saa skarpt, saa vidt,
Som en Mohawk: jeg hos Professor Smith
Alligevel forsømmer ej at kjøbe
Et Øjenglas. Og kan jeg ikke løbe
Omkap med Ernst - ih nu! saa kan jeg gaae:
Det er dog bedre Lidt end Intet saae.
   Est Du af Gjerrighed, af Elskov plaget:
Dig haver Viisdom en Recept opdaget
Mod slige Syger; Ingen er saa vild,
Saa stærkt antændt af Lidenskabens Ild,
At den ham jo formaaer at tæmme,
Naar han kun høre vil dens Stemmme:
   ,,Sky Lasten! det er dyd. Flye Daarlighed!
Thi det er Viisdom.'' Skjøndt Du saadant veed,
Alligevel Du kun for Armod flygter,
Kun denne ene som en Fiende frygter, -
Den jager Dig igjennem Ild og Vand:
For de Du løber vildt fra Land til Land -
Dog nej! et Rigdom er, hvortil Du stræber!
For den Du Tiden, Dyden, Glæden dræber.'
   O Landsmand! Sølv er ringere end Guld -
Guld ringere end Dyd - men alt Metal er Muld.
,,Blæs'med din Dyd! hvad siger Engelsmanden?
- ,,Det er en Karl, som har Forstand i Panden -
,,,,Et stakket Liv, men lystigt'''' det er Sagen!

,,Den Sandhed kan Du høre hele Dagen,
,,Fra Stadens ene til dens anden Ende,
,,Af hvert et Barn, til hvem Du Dig vil vende,
,,Den lærer Christen, Jøde, Tyrk, og Græker,
,,Og højt hver Middagsstund paa Børsen præker.
,,Vær klog! vær god! veltalende og dannet!
,,Du est dog kun et simpelt Nul i Landet,
,,Hvis Du ej haver Skilling Jensen.''
   - Kjere!
Det bør din Rigdom og din Stolthed være:
At Du Dig reen og uden Brøde veed:
Din bedste Skat en god Samvittighed.
   Hvo er vel meest din Ven! den Mand, Dig lærer,
Hvorlunde fri og frejdigen Du bærer
Ubillig Skjæbne, Armods trange Kaar,
Hvad eller den, af hvem det Raad Du faaer:
,,Skrab sammen aarle, silde, hvad Du kan!
,,Per fas, per nefas bliv en holden Mand!
,,Paa det, at Du i Vienervogn maae age,
,,En egen Loge i Theatret tage,
,,Et Lyststed eje ved Charlottenlund,
,,Og en Maitresse for din egen Mund!'' -
- ,,Nej see kun dog, hvor klog den Herre er!
Du har jo Luft - hvorfor ej Meninger
Tilfælleds med os Andre?'' -
   Ej! Monchere!
Hvis Meninger det, jeg skal venerere?
Har I vel alle een? Og den hvorlænge? -
,,Hvad det er skjøndt i Eng og Skov og vænge!''
Saa raaber hiin og flytter ud paa Landet.
Knap er han der, før han paa Luften, Vandet,
Paa Træerne, og de straatakte Hytter,
Har seet sig mæt, og ind i Staden flytter.
   Den Siste sukker: ,, søde Frihedsstand!
,,Uheldig Stund, da jeg blev Ægtemand!''
Og den Ugifte siger: ,, paa min Ære!
,,Det duer ikke Pebersvend at være.''
   Saa mange Hoveder - saa mange Sind!
Hvo har det rette? - Skal jeg gjøre Vind
Og Hanebeen for unge rige Fjanter?
For Enker? eller giftesyge Tanter?
Nej Tak! gaaer hvor I vil! gaaer hver sin Vej!
Prosit die Mahlsseit! med gaaer ikke jeg;
Jeg har min egen -
   ,,Ih! Du Stodder! gaae
Med andre Stoddere! Vi grant forstaae,
,,Ak kun hos slige Folk din Viisdom boer -''
   Gud bedre det! den Fattige sig kroer
Saa godt paa Kaffemøllen - stakkels Prakker!
Som Rigmand i sin egen Offenbacher.
   Hvad skal jeg sige om Fordommens Magt?
I lee mig ud, naar ej jeg ta'r iagt
Hver Modens Lov: er skjævt min Kjole knappet,
Er Vesten mistænkt for at være lappet,
I pege Fingre ad mig. Men hvis jeg
Har skejet ud af Dyds og Sandheds Vej,
Ifald jeg tænker skjævt, - om min Forstand
Er ikkun Lapperi, - er jeg en Pengemand,
Da for en Salomon I agte mig:
Jeg vittig er, og klog, berømmelig,
Og god, og smukt, den hele Verden kjer,
Ja sund endogsaa - paa lidt Snue nær.
</body>
</poem>

<poem id="blicher2003091593">
<head>
   <title>Jægersange</title>
   <subtitle>(af et utrykt Syngespil)</subtitle>
   <toctitle>Jægersange</toctitle>
   <indextitle>Jægersange</indextitle>
   <firstline>Løft højt det blanke Bæger</firstline>
</head>
<body>
<nonum><b>No.1.</b></nonum>
<nonum>Mel: Im Wald und aus der Haide.</nonum>

Løft højt det blanke Bæger:
En Skaal for hver en Jæger
:,: Paa Jordens vide Rund!:,:
Vi hver, som Jagten ynder,
Vort Broderskab forkynder
Med Hjerte Haand og Mund!
:,. Hallo halli halli hallo,
Med Hjerte Haand og Mund:,: Jaho!

Vor Jægersang lad runge!
En Jæger er en Konge
:,: I Stolthed og i Magt. :,:
Saavidt som Himlen blaaner,
Og Lys til Jorden laaner,
Hans Rige er udstrakt.
:,: Hallo etc.

De vilde Dyr at bede,
I Mark og Skov og Hede
:,: Han træder Friheds Sti. :,:
Der bryder han de Lænker
Har smedet Verden i.
:,: Hallo etc.

Han skyer de store Stæder,
Hvor Modens usle Glæder
:,: Er Sundheds skumle Grav. :,:
Dens Bud han ikke hylder,
Men agerløs opfylder
Naturens simple Krav.
:,: Hallo etc.

Hist Dag til Nat forvandles
Og stakket Fryd tilhandles
:,: For lange Smertesaar. :,:
En Jæger Dagen bruger;
Naar Nat paa Jorden ruger,
Til Hvilen sød han gaaer.
:,: Hallo etc.

Naar Morgenlyset stiger,
Han udi Marken higer
:,: Saa fro med Flint og Hund. :,:
Han gaaer med muntre Sange
Paa Høstens gule Vange,
Paa Vintrens hvide Grund.
:,: Hallo etc.

Løft højt da glædens Bæger:
Højt leve hver en Jæger
:,: Paa Jordens vide Rund! :,:
Vor Jægersang forkynder
For hver, som Jagten ynder,
En Skaal af Hjertens Grund!
:,: Hallo etc.

<nonum><b>No. 2. (Forstmanden synger.)</b></nonum>

Luunt min lille Bolig staaer,
Sig for Verden dølger.
Knap jeg mærker Stormen, naar
Den foroven bølger.
Tætte Busk og ranken Træ
Er mit Skjul, mit Hegn, mit Læ.

Skoven med sin stærke Arm
Huldt min Hytte savner.
Udenfor er Sorg og Larm;
Her jeg roligt havner.
Verden har sin vilde Lyst;
Jeg har Ro i sorgfrit Bryst.

Hisset ude jage de
Efter Guld og hæder;
Jeg maae sukke, jeg maae lee
Ud de usle Glæder.
Verdens Ære, Verdens Magt -
Eja! hvilket herligt Liv!

Tidens Storme fælde skal
Alt hvad Hænder rejse!
Stærken Borg g højen Hal,
Selv hvor stolt de knejse.
Men om Alt end falde maae,
Skal min kjere Skov dog staae.

Lad da synke Aar for Aar
Støvets Værk i Støvet!
Skoven smykker sig hver Vaar
Evig ung med Løvet;
Staaer - naar selv jeg har fuldendt -
Mig et venligt Monument.

</body>
</poem>

<poem id="blicher2003091594">
<head>
   <title>Aristarchos autodidactos eller en kort og grundig Anviisning til at lære sig selv det æsthetiske Recensenterie</title>
   <toctitle>Aristarchos autodidactos eller en kort og grundig Anviisning til at lære sig selv det æsthetiske Recensenterie</toctitle>
   <indextitle>Aristarchos autodidactos eller en kort og grundig Anviisning til at lære sig selv det æsthetiske Recensenterie</indextitle>
   <firstline>Ligerviis som Fuglekongen mon være</firstline>
   <notes>
      <note>* Trykt i ,,Sneklokken'' 1826.</note>
   </notes>
</head>
<body>
Ligerviis som Fuglekongen mon være
Et lidet Dyr med de grimmeste Fjære,
Men haver dog nydt en Slags kongelig Rang,
Fordi den paa Ryggen af Ørnen sig svang:
Ej anderledes gaaer det omtrent
Med Digteren og hans Recensent.
Thi kan og den sidste - jeg skal ikke lyve -
Til Skyerne stige uden at flyve,
Paa Embedsvegne gaae umældet op
Blandt Digterskaren paa Pindi Pop;
Med Muserne gjøre sig lystig og fri -
Ja blive udødelig per Compagnie.
Det er den Kunst, I skal faae at høre;
Den er vel værd at laane et Øre.
Kom, Rimer! Du, som forgjæves, skjøndt tidt,
Har baade i Pennen og Fingeren bidt.
Kom Polyhistor! Du som i Alting 
Vil være den første; det er kun en smal Ting:
At recensere d.e. at laste og rose,
At klappe og nappe, at smiggre og skose,
At give bestemte Love for Smagen!
   Naar Du da altsaa som Smagens Rider
Ret gravitetisk paa Stolen sidder,
Og Nogen kommer og venter din Dom:
Det Allerførste, Du spørger om,
Er ikke ,,hvorledes?'' og hvad?'', men ,,af hvem?''
Den Hovedregel bag Øret gjem!
Er Suppicanten nu for Exempel
En gammel Gjæst i Apollos Tempel,
En Borger i det æsthetiske Rige -
Hvad enten nu Du eller dine Lige
Har skjænket Manden sit Borgebrev,
Hvad eller han selv det i Fortiden skrev -
Da kan Du spare at læse Acterne;
Exempli gratia, ligesom Slagterne
Forstaae, ved blot at betragte Huden,
At skjønne, hvad Fedt der inden i Studen:
Saa kjender Du ogsaa til Punkt og Prikke
Paa Titlen om Værket er godt eller ikke.
Thi giver Du strax et Stød i Trompeten,
Forkynder Folket: ,, nu kommer Profeten,
,,Jeg inviterer Jer - jeg hans Præst:
,,Han giver os atter en aandelig Fest.
,,Den bliver endnu den allercharmanteste,
,,Qvod materiam den susfisanteste;
,,Og qvoad formam saa fuldkommen nydelig, -
,,Jeg kan ej udtrykke mig mere tydelig,
,,End naar jeg forsikrer, at dennesinde
,,Har vor Forfatter ret vidst at vinde
,,En Digterkrone, og med det samme
,,Gjort baade sig selv og Andre til Skamme.''
Saaledes roser Du først ubændig
Men siden anbringer Du ganske behændig
Et lidet Smæk, og siger som saa:
,,En Plet har jeg rigtignok truffet paa,
,,Som af Uagtsomhed, eller i Heden
,,Har sig indsneget; dog maae jeg beskeden
,,Oprigtigen tilraade, at jeg har fundet,
,,Ved saadan Skygge det Hele har vundet
,,I Lys og Yndighed - kort, ved min Ære!
,,Jeg maae nødvendig det Ønske nære,
,,At vor Forfatter engang hver Uge
,,Gav os Anledning Trompeten at bruge.''
(Ved saadant et Rap, med tilhørlig Værdighed,
Beviser Du baade din egen Retfærdighed;
Dernæst Du ej peger utydelig paa,
Hvor særdeles højt Du selv monne staae,
Da Du saaledes formaaer at see ned
Paa Een, hvis store Fortræffelighed
Dig moxen bringer ud af den Kulde,
En Dommer altid bevare skulde.)
   Endvidere maae Du slet ikke forglemme,
At hvem Du eengang har givet din Stemme,
Ham maae Du stræbe at holde ilive,
Hvor stærkt han endogsaa begynder at hive;
Hvad hos en Anden er rene Lyder,
Bli'er hos din Yndling derimod Dyder:
Hvad hos en anden Du kalder Mathed,
Det hedder hos hannem den modnende Sathed:
Hvad hos en Anden er tyndt og vandigt,
Det bliver hos ham genialisk mandigt.
Naar Modersmaalet han massacrerer,
Saa maae Du sige, han det polerer.
Om han end skjændes med Gadedrengene,
Saa siig, han griber kraftigt i Strengene,
Og vrøvler han Noget, som Ingen forstaaer,
Saa siig, det over vor Sphære gaaer.
   Saavidt dit Embeds lyse Side
Vi har beskrevet; nu bør Du vide,
Hvordan Du maae stræbe, at Du ej svigter
Dit Kalds de større, men tungere Pligter;
At høre Svøben - det skal Du lære,
Og ikke forgjæves Sværdet at bære.
I dette Tilfælde vilde jeg raade,
Du præludeerte paa følgende Maade:
,,I Sanhed! det er en suur Nødvendighed,
,,En Dommers allerførste Elendighed,
,,Naar han skal tvinges med Sværd at slaae til,
,,Men ak! jeg maae jo, hvor nødig jeg vil.
,,Heu mihi! nescire litteras vellem!
,,Men der maae statureres imellem
,,Paa Syndere et ecalatant Exempel;
,,Thi ellers vilde Apollos Tempel
,,Neophyter og - men I forstaae mig jo nok?''
   Giv Agt nu! der har Du en ung Begynder,
Og eo ipso æsthetisk Synder!
Han gaaer og knejser med lige Ryg;
Den maae Du bøje og gjøre myg.
Tag strax en Hovmestermine paa!
Slaae Krøller paa Næsen, og siig som saa:
,,En novus homo i Litteraturen,
,,Er løbet for tidligt af Svedekuren.
,,Ej uden Anlæg, men raa og vild.
,,Vi anbefale Omhyggelighed i stilen,
,,Lidt mere Ærbødighed for Kritiken:
,,Saa lader den ham ej faa tidt i Stikken.
,,Umuligt er det just ikke, at siden
,,Vor Autor kan blive til Noget med Tiden.''
   See Kjere! her kommer nu atter Een
Ad Vejen til Pintus paa egne Been.
Din ledende Haand han viser tilbage,
Han frygter ej Svøben - godt! lad ham den smage!
Vistnok, ham at komme tillivs er ej let;
Dog finder Du sagtens en nøgen Plet.
Den peger Du ud, gjør den større, udbreder
Dig over den samme vidtløftigt, og leder
Fra Digterens Skjønheder Læserens Blik;
(Det er - mellem os - en fortræffelig Skik.)
Suspenso pede forbi dem Du haster;
Kun eengang imellem et Vink Du henkaster:
,,At Autor med Andres Kalv haver pløjet,
,,Og hiin eller denne Poet havt for Øjet.''
   At Folk ellers ikke skal ymte om Avind,
Partiskhed og Hovmod, saa gjem nu dit Glavind!
Klap Sønneken, eller og - lad som Du klapper!
Endskjøndt Du med giftige Negle ham napper!
Roes ham for en Ting af liden Værdie -
Et lykkeligt Udtryk, en Allegorie,
Et heldigt Riim, og et flydende Vers,
Ja selv for en Fejl - hvad! Du troer det er Skjerts?
Nej nej, det er Alvor; den Finte er prøvet
Og af Recensentere heldigen øvet.
   Der har vi en Tredie, men som har vidst
At snoe sig igiennem med Lempe og List.
Det er: han haver lagt klarligt for Dagen,
Sin ængstligærbødige Rædsel for Smagen
Og alle Medlemmer af Smagscommissionen -
Det være sig nu ved en Blødhed i Tonen,
Der røber en dydig Mistro til sig selv,
En Stræben at afbetale den Gjæld,
Vi alle skylde Kritikens Fædre;
Hvad eller Autor har vidst at hædre
De belletristiske Accoucheurer
Med noget Andet, man gjerne hører:
En Slags captatio benevolentiæ,
Et signum debitæ reverentiæ,
Hvad eller han er nu en Ven af din Ven,
Eller kunde til Tjeneste være igjen
Maaskee din Patron, og maaskee din Klient -
Kort sagt: en saadan har vel fortjent
At hjælpes afsted, om med Haand og Fod
Han nok saameget arbejder imod.
   En slibrig Punct vil jeg dog antyde:
Det kan sig stundom saa avet byde,
En Autor kan have saa vrippent et Sind,
Han slet ikke taaler, man rører hans skind.
Det er ham det samme, hvad enten man skoser ham,
Hvad eller man huldt og nedladende roser ham:
Han lige uskjønsom imod Dig vil gjøe -
Da gjælder: faire bonne mine á mauvais jeu!
At vredes - det seer Du gaaer slet ikke an!
Og at revocere ejheller; velan!
Som Du har begyndt, saa Du faaer blive ved,
og mod din Villie og Autorens med
Fortsætte din Roes, og smilende bide
I Æblet, hvor ilde Du det monne lide.
   Og vil jeg da hermed dit Lærebrev ende,
Idet jeg giver Dig ærlig tilkjende,
At Du itide maae barke din Hud,
Ifald Du tænker at holde det ud.
Din Ryg være haard og din Pande stærk!
For ellers dit utaknemlige Værk
Vist gjør Dig caput; hvor skulde vel den
Begaae sig, der hades af Fiende og Ven?
Hvis ej med en Dristighed meer end heroisk,
Og med en Ufølsomhed fuldkommen stoisk
Han Prygl giver ud og Prygl tager ind;
Jo flere han faaer, jo bedre hans skind
Bli'er vant til Touren, saa at omsider
Slet Intet mere paa sammme bider.
Da er en Kunstdommer først som han bør:
Misundlig, haardnakken, blind, døv og tør,
Bestemt, ufejlbar, ubøjelig, myndig,
Stolt i sin Roes - i sin Dadel syndig.
Og bliver du dette, da har ej omsonst
Min underviisning lært Dig den Kunst:
At ride paa Andre til Pindi Top,
Naar selv man ej mægter at flyve derop. <note>* Jeg har oplevet den Glæde: at en Recensent i ,,Maanedskrivt for Litteratur'' (1835) har saa temmelig nøje behandlet mine Noveller efter de i Lærebrevet opgivne Regler. Dog maae jeg bemærke en meget almindelig og meget undskyldig Fejl: at han ikke har trukket Løvehuden højt nok op over Ørerne.</note>
</body>
</poem>

<poem id="blicher2003091595">
<head>
   <title>I dag og Imorgen</title>
   <toctitle>I dag og Imorgen</toctitle>
   <indextitle>I dag og Imorgen</indextitle>
   <firstline>Hvor skjøn i Haabet er den Dag imorgen!</firstline>
   <notes>
      <note>* Efter et nordamerikansk Digt.</note>
   </notes>
</head>
<body>
Hvor skjøn i Haabet er den Dag imorgen!
Den laaner gavmild os af Fremtids Lyst.
Den tryller Hjertet med sin milde Røst,
Og venligt for idag bortmaner Sorgen.

Skal Sygdoms Aag det matte Legem tynge:
Imorgen Sundhed Dig forjætter mild.
Om end idag Dig brænder Febrens Ild;
Imorgen skal din Styrke sig forynge.

Om Du med bittert Savn din Bane træder,
Adskilt ved Bjerg og Bølge fra din Ven;
Imorgen vil Du møde ham igjen,
Hvorvel idag Du sorgnedbøjet græder.

Om Elskov, Livets bedste Fryd, Du savner,
Dig fattes en Veninde huld og varm;
Uelsket hæver sig idag din Barm;
Imorgen Dig en venlig Engel favner.

Naar Livet svinder som en Røg og Skygge,
En Christen Sjel er tryg og uforsagt:
Han som idag maae føle Dødens Magt,
Tør paa imorgen sin Fortrøstning bygge.
</body>
</poem>

<poem id="blicher2003091596">
<head>
   <title>Imorgen</title>
   <subtitle>(Variation paa det Foregaaende)</subtitle>
   <toctitle>Imorgen</toctitle>
   <indextitle>Imorgen</indextitle>
   <firstline>I smilende Vaar, mens paa Roser jeg træder</firstline>
   <notes>
      <note>Se <xref poem="blicher2003091595"/>.</note>
   </notes>
</head>
<body>
I smilende Vaar, mens paa Roser jeg træder,
Mens Himlen er reen som den spejlklare Strøm,
Mens Hjertet er aabent for Ungdommens Glæder,
Mens Livet er sødt som en lystelig Drøm:
Saa let som som en Zephyr jeg flytter fra Sorgen!
Med Tillid og Haab kun jeg seer til morgen.

I modnere Alder, naar alt ned ad Bakke
Min Vandring sig vender med tungere Fjeld,
Om tre Snese Aar end nedbøjer min Nakke,
Ej kan de forstyrre min Fryd og min Fred.
Mit skyldfrie Hjerte ej kjender til Sorgen:
Jeg smiler, og frygter end ej for imorgen.

Har jeg kun i Som'ren en Hauge saa liden
Har jeg kun i Vinteren en Hytte saa luun,
Hvor fredligt om Dagen henglider mig Tiden!
Hvor tryg jeg mig sænker til natlige Blund!
Fornøjet idag, jeg kun smiler af Sorgen,
Og venter med haabefuldt Sind paa imorgen.

Har jeg til min venlige Hauge en Spade,
Et Træ og en Blomst til min frugtbare Jord,
Et Kruus til min Drik, og en Plejl til min Lade,
En Kniv til mit Brød, og en Stol til mit Bord,
Og kan med en Ven jeg da smile ad Sorgen:
Hvi skulde jeg ængste min Sjel for imorgen?

Og naar saa min Aften omsider nedsynker,
Vel tør jeg mit Ansigt i Spejlet besee,
Og tælle med Smiil mine Alderdomsrynker,
Ja lige ved Randen af Gravhøjen lee.
Mit Haab og min tro er mig sikkreste Borgen:
Der kommer en evig og herlig imorgen.
</body>
</poem>

<poem id="blicher2003091597">
<head>
   <title>Tiden, Kjerligheden og Venskab</title>
   <subtitle>Efter det Franske</subtitle>
   <toctitle>Tiden, Kjerligheden og Venskab</toctitle>
   <indextitle>Tiden, Kjerligheden og Venskab</indextitle>
   <firstline>En Olding, som man Tiden kalder</firstline>
</head>
<body>
En Olding, som man Tiden kalder,
Sig nærmer til et Pigechor;
Han alt de Smaa besværlig falder;
Een efter Anden ræd opfoer:
,,Mon han vil her iblandt os blive,
,,Den gamle Gubbe krum og graa?
,,Hvo skal os Tiden vel fordrive,
,,Og over Livets Bølger saae?''

De Yngste Amor flux omringe,
Og bede ømt: ,,o Kjerlighed,
,,Du vil os hjælpe vist at bringe
,,Hiin Olding til en anden Bred!''
Dem Een advarende tilraaber:
,,O Piger! naar med Kjerlighed
,,Man Tiden at fordrive haaber,
,,Man saare ofte Skibbrud leed.''

Men Kjerlighed sin Baad udskyder,
Og byder Trods til Strøm og Vind -
Med Tiden den ret let henskyder,
Sig drømmer tidt i Havnen ind;
Og i sit Overmod den siger:
,,Nu naae vi snart den fjerne Strand,
,,I seer, at Kjerlighed - Smaapiger!
,,Den lede Tid fordrive kan.''

Men Kjerlighed før Tiden mattes -
Det er jo saa dens gamle Skik -
Og Aaren, som den taber, fattes
Af Gubben, der med haanligt Blik
Tilhvisker den: ,,Jeg vil Dig give
,,En Lærdom mod letsindigt Hu:
,,At Tid kan Kjerlighed fordrive,
,,Det seer Du unge Daare nu!''

Da brat ved Amors Side stiger
En yndig Mø mod Tiden frem.
,,Ha! hvo est Du?'' den Gamle siger;
,,Mig vover Du at drive hjem?
,,Ja! - et er mig, man Venskab kalder;
,,Af Frygt for Tiden jeg ej veed;
,,Jeg trodse tør din gamle Alder,
,,Som Du den unge Kjerlighed.''
</body>
</poem>

<poem id="blicher2003091598">
<head>
   <title>Hvo har Ret?</title>
   <toctitle>Hvo har Ret?</toctitle>
   <indextitle>Hvo har Ret?</indextitle>
   <firstline>Til Dagen Orden i hver Zone</firstline>
</head>
<body>
Til Dagen Orden i hver Zone
Jo hører Kiv og blodig Leeg:
Hist strides om en Keisers Trone -
Her kæmpes om hans Skjæg.

Enhver sin Ret argumenterer
Med Tunge eller og med Sværd;
Een med Kanoner demonstrerer,
En anden med en Fjær.

Man om et Rige hisset rives -
Her om er Ord man kæmper kjek;
Med Blod Beviset hisset skrives -
Her tegnes det med Blæk.

,,Men hvo har Ret af dem, som stride?''
Saa spørges stedse fjern og nær;
Det vil Enhver jo gjerne vide,
Og derom dømmer Hver.

Man dømmer vel, men tidt man fejler,
Fordi man dømmer alt for snart;
Man ta'er Bestik, sonderer, pejler,
Og troer at skue klart.

Man vejer Grundene, men glemmer
Heel tidt den allerstærkeste:
Man tidt for overilet stemmer,
Vil ej til Enden see.

Til Enden kun Du rolig blive;
Ej i din Dom Du sejler let,
Thi det i Enden sig skal give:
Den Stærkeste har Ret.

Den Konge, fra en anden vinder
Hans Krone, Ret han har saa vist,
Som den Skribent, der Munden binder
Paa sin Antagonist.

Den, som beholde kan omsider
Det sidste Ord - det sidste Skud:
Han visselig af Kampen skrider
Med Ret og Ære ud.

Hvem Lykken skjænker Sejerskrandsen
Har Ret, - den Sag er soleklar;
Men, hvem Du seer gaae bag af Dandsen,
Han sikkert Uret har.

Blot til Exempel: Bonaparte!
Han havde Ret - saa syntes vi -
Mens han paa Sejersvognen farte,
Og lykken stod ham bi.

Men da hun Ryggen til ham vendte,
Og ganske Haanden af ham slog,
Vi allesammen klart erkjendte:
Han havde Uret dog.

Thi vær ej i din Dom for fage!
Men tøv, og see kun først, hvorhen!
Saa skalt Du dømme alle Dage
Ret og forsigtigen.
</body>
</poem>

<poem id="blicher2003091599">
<head>
   <title>Vennen i Nød</title>
   <subtitle>(Frit efter Gay)</subtitle>
   <toctitle>Vennen i Nød</toctitle>
   <indextitle>Vennen i Nød</indextitle>
   <firstline>En Hare sad en Morgenstund</firstline>
   <notes>
      <note>Gendigtning af John Gay: <xref poem="gay2005052802"/>.</note>
   </notes>
</head>
<body>
En Hare sad en Morgenstund
Paa Engens dugbesprængte Grund,
Og tænkte ej paa nogen Fare;
Thi den omringet var udaf en Skare
Af gode Venner: Køer, Heste:
Som hver med et ,,Goddag, min Bedste!''
Den hilste mildt. Ja Faaer og Geder
Fast overvælded' den med Artigheder,
Og det med Rette. Thi blandt alle Dyr
Var ej saa from - saa føjelig en Fyr,
Som denne Hare, der nu nød
For sine Dyder Lønnen sød.

   Men pludselig der høres Skyden,
Og Raab og Hundeglam; ved Lyden
Vor Hare springer op og iler
Hen til en Hest, som sig i Græsset hviler.
,,Ak!'' raaber den: ,,red mig, min Ven!
,,Og bær mig blot et Stykke hen:
,,Saa kan ej Hundene udfinde
,,Mit Spor, og jeg er reddet dennesinde.''
- ,,Ja, stakkels Morten!'' svarer Hesten,
,,Det gjør mig meget ondt forresten;
,,Men vær kun ellers ikke bange!
,,Thi dine Venner ere mange,
,,Og hvem Du Dig henvender til,
,,Dig ufejlbarlig hjelpe vil.''

Den nu om Redning Tyren beder;
Men han forsikrer den med dyre Eder:
Den sidste Gang en Ven han bar,
Han slig en Daarlighed forsvoret har.

   Nu løber Haren til en Buk.
Men han erklærer med et Suk:
At skjønt hans Hjerte i ham bløder,
Sin Herre, Jægeren, han ikke støder,
Bed ham hans Jagt saaledes at forspilde -
I andet Fald han gjerne hjælpe vilde.

   Den arme Hare heel fortvivlet gaaer
Med ydmyg Bøn hen til det fromme Faar;
Men Faaret siger heel sagtmodig ,,Kjere!
,,De sige Alle nej! hvor kan det være?
,,De sikkert har en Grund - og saa har jeg.''
Dermed det vender sig og gaaer sin Vej.

   Og nu til Hjælp vor Hare Koen kalder;
Men Koen den i Talen hurtig falder,
Og raaber: Ven! Du kjender nok mit Hjerte,
,,Gud veed, det er med største Smerte,
,,At dennegang jeg siger nej;
,,Men seer Du, vi skal alle samme Vej:
,,Engang skal vi dog alle døe -
,,Der har vi Hundene! adieu!''
</body>
</poem>

<poem id="blicher20030915100">
<head>
   <title>Vennen i Nød</title>
   <subtitle>(Frit efter Pfeffel)</subtitle>
   <toctitle>Vennen i Nød</toctitle>
   <indextitle>Vennen i Nød</indextitle>
   <firstline>Forraadt, bedraget og forladt</firstline>
   <!-- TODO: Find originalen under http://www.gutenberg2000.de/autoren/pfeffel.htm -->
</head>
<body>
Forraadt, bedraget og forladt,
Og mæt af Kummer som af Dage,
En Vandrer laae i Storm og Nat,
Udøsende sin bittre Klage:

,,Saa er da hvert et Glimt forbi
,,Af Haabets Straale for mit Hjerte!
,,Saa vandrer jeg min mørke Sti
,,Forladt - alene med min Smerte!

,,Ak Venner jeg en Skare fandt
,,I mine lyse Glædesdage;
,,Men da min Lykkes Sol forsvandt,
,,Jeg havde ikke een tilbage.

,,Ha! bittre Skjæbne! at dog ej
,,Een eneste min Kummer deler!
!Ak, ikkun een!'' - ,,,,Jo! her er jeg!''''
Trofaste Kat saa venligt mæler.

,,O kjere Ven! saa vilde Du
,,Dog ej forlade mig i Nøden!
,,Saa blev Du fast hos mig endnu!'' -
,,,,Jeg bliver hos Dig indtil Døden.''''

,,Ha! hvormed skal jeg lønne Dig?
,,Men Armod er just min Ulykke -
,,Dog jo! jeg finder end hos mig
,,Af fordums Overflod et Stykke.

,,En Mundfuld Steeg - min sidste Bid;
,,Alene jeg den ej fortærer.
,,Du troe - Du ærlige! kom hid!
,,Mit halve Gods jeg Dig forærer!''

,,Ja'' - svarte mons - ,,det lugted jeg!''
Og med det Hele løb sin Vej.
</body>
</poem>

<poem id="blicher20030915101">
<head>
   <title>Den sande Lykke</title>
   <subtitle>(En Efterligning af den gammelengelske Sang: ,,My mind to me a kingdom is.'')</subtitle>
   <toctitle>Den sande Lykke</toctitle>
   <indextitle>Den sande Lykke</indextitle>
   <firstline>Jeg ejer i mit eget Bryst</firstline>
   <notes>
      <note>Se Sir Edward Dyers <xref poem="dyer2003091501"/>.</note>
   </notes>
</head>
<body>
Jeg ejer i mit eget Bryst
Et ubegrændset Kongerige;
I Syd og Nord, i Vest og Øst
Min Rigdom haver ej sin Lige;
Og, mangler jeg end, hvad de Fleste have,
Kan intet Savn min Lykke undergrave.

Min Rigdom er mit glade Sind,
Min Nøjsommhed mit Kongedømme;
Al anden Rigdom er kun Vind,
Al anden Højhed lutter Drømme.
Med ingen Konge ønsker jeg at bytte,
Thi hvad? jeg selv er Konge i min Hytte.

Hvorfor da til Æren Top
Af Tusinder saa daarligt hastes?
Ak! hvo som klyver højest op,
Med dybest Fald til Jorden kastes;
De Kæmpe - vinde, hvad der tabes atter -
En slig Lyksalighed min Sjel ej fatter.

Jeg leer ej ved min Næstes Qval,
Langt mindre ved hans Lykke sukker;
Jeg skjælver ej i Kongesal,
For ingen Overmand mig bukker.
I Ærens Solskin jeg mig aldrig bader;
Jeg Fiende hverken frygter eller hader.

Skjøndt hiin har hver en Skuffe fuld,
Dog højere hans Attraa stiger.
Jeg har kun lidt af Sølv og Guld,
Men nøjsom efter meer ej higer,
Thi han er fattig midt i sine Dynger,
Og jeg er riig; - han græder, og jeg synger.

Min Rigdom er min Nøjsomhed,
Min Sundhed er mit glade Hjerte.
Min Sjel af ingen Brøde veed:
Det er mit Værn mod Angers smerte.
Jeg ei ved Glands Misundelsen fremkalder,
I Skygge trygt min jævne Bane falder.

En Anden gaaer den krumme Vej,
For Skurkens Fødder Støvet slikker;
Til Smiger kjender ikke jeg,
Mit Hjerte paa min Tunge ligger.
Jeg væmmes ved den Fejges Hyklefagter;
Jeg kysser ej den Haand, min Sjel foragter.

Jeg aldrig mig bekymrer om
Bekymringer, som Tusind bære,
Der bejle ræd til Hobens Dom,
Og trygle om en borget Ære.
Forbuden Lyst min Slummer ej afbryder;
Min er med Rette hver en Fryd, jeg nyder.

Tilfreds med det, mig Himlen gav,
Jeg aldrig efter mere iler.
Jeg prøver ej det falske Hav;
I Stormen jeg paa Kysten hviler.
I Dalen sidder jeg og rolig skuer,
Hvor Storm og lyn den høje Bjergtop truer.

Jeg elsker ej - jeg hader ej -
Den Riges Slot - den Armes Hytte;
Jeg gaaer den gyldne Middelvej,
Med ingen af dem vil jeg bytte.
Saa er mit Valg, og saadant er mit Tykke:
Et nøjsomt Sind er Jordens største Lykke.
</body>
</poem>

<poem id="blicher20030915102">
<head>
   <title>Angelica Catalani</title>
   <subtitle>(Efter det Italienske af P.Sp.)</subtitle>
   <toctitle>Angelica Catalani</toctitle>
   <indextitle>Angelica Catalani</indextitle>
   <firstline>Est Du et Menneske, hvor fik Du da</firstline>
   <notes>
      <note>Angelica Catalani (1780-1849), en af sin tids mest berømte sopraner.</note>
   </notes>
   <pictures>
       <picture src="blicher20030915102-p1.jpg">Elisabeth Vigée Le Brun: <i>Angelica Catalani</i> (1806).</picture>
   </pictures>
</head>
<body>
Est Du et Menneske, hvor fik Du da
Paa Jorden alt din Englestemme fra?
Est du en Engel - hvor er Vingerne
Paa dine Skuldre, underfulde Fee?
Ja! saa maae hine Seraphtoner klinge,
Til hvilke Solsystemerne sig svinge,
Til hvilke Maaner danse med Planeter,
Og mellem dem vidtflyvende Cometer.
Angelica! hvor er jeg? - ha! hold inde!
O dæmp dog denne Stemme, Tryllerinde,
Som gjennemryster vældig mit Bryst! -
Hold op, hold op! jeg ellers døer af Lyst -
Nej! bliv kun ved! syng! jeg da salig troer,
At levende til Himlen jeg opfoer.
</body>
</poem>

<poem id="blicher20030915103">
<head>
   <title>Ode til Løgnen</title>
   <toctitle>Ode til Løgnen</toctitle>
   <indextitle>Ode til Løgnen</indextitle>
   <firstline>Kryb, o Du min Sang,i krumme Slangebugter!</firstline>
</head>
<body>
Kryb, o Du min Sang,i krumme Slangebugter!
Nedrig i Støvet til Gudindens Tempel,
Vogtet af Munke, Hofpoeter, gamle og
   Nye Pharisæer.

Ikke Du tøve ved de smaa Capeller,
Der i talløse Mængder vrimle paa Jorden.
Iil til Hovedtemplet! der at nedlægge
   Næsegruus dit Offer.

Seer Du ej hine tykke Taagemasser,
Hvorom tusind Irlys hoppende glimte?
Der midt udi Dampen sidder paa sin Trone
   Løgnens Gudinde.

Templet selv er bygget op af Bøger:
Thore og Gemarra, Vedas og Koranen,
Buller, Decretaler, Breve og Legender,
   Danne dets Hvælving;

Væggen er beklædt med Conciliers Dekreter,
Lovtaler over mægtige Mæcener,
Kongers Historier, skrevne i deres
   Levende Live.

Loftet er indlagt nydeligt med Digte
Til Tyranners Ære, Fødselsdagscarminer,
Selvbiografier, Sejrsbulletiner fra 
   Overvundne Hære -

Videre prydet med glimrende Skildringer
Over Nationers store Lyksalighed
Under spanske Philippers, engelske Carles
   Fadelige Scepter. <!-- Faderlige] Fadelige ? -->

Gulvet er lagt under store Herres Løvter,
Kjerlighedsbreve, Fredstraktater, Liigvers,
Røveres, Pavers Skjøgers og Nonners
   Hellige Eder.

Nærm Dig der Gudinden, krum og nederdrægtig!
Hvisk hende smidskende, hvad jeg begjærer!
Siig i mit Navn: ,,Du Ringhedens Datter!
   ,,Højhedens Moder!

,,Lær mig, o Naadige! at lyve med Anstand,
,,Smukt og behageligt! lær mig at blande
,,Skjønsomt og snildeligt, pent og forblændende
   ,,Løgnen med Sandhed!

,,Skjenk mig, Du Hulde! en Jesuiterfernis
,,Til Politur for mine Smigersange!
,,Giv mig saa til Omslag Frækhed, som aldrig
   ,,Rødmer og skjælver.

,,Du, hvem Millioner hemmeligt hylde,
,,Skal til Belønning da udaf mig, din Slave,
,,Højlig fortjente Priis og Tilbedelse
   Offentlig høre!''
</body>
</poem>

<poem id="blicher20030915104">
<head>
   <title>Den største Nar</title>
   <toctitle>Den største Nar</toctitle>
   <indextitle>Den største Nar</indextitle>
   <firstline>Fuld af Narre er vor lille Jord</firstline>
</head>
<body>
Fuld af Narre er vor lille Jord;
Det er vitterligfor hver, som boer
Mellem dem - det er : i alle Egne.
Narrebjælden klinger allevegne,
Lige ivrigt her og der man søger
Knuder paa et Siv, og skriver Bøger,
Puster - griber efter - slaaes om Bobler,
Gaber -over egne Bene snubler;
Tærsker Langhalm - døde Hane slaaer,
For af Hønen men et Vindæg saaer.

   Men at sige: hvo er størst i Rangen -
Da faa temmelig hinanden Stangen
Man i Narrestreger veed at holde -
Det ej ringe Hovedbrud kan volde.

   Er det den, som Venneløvter troer?
Den, som bygger paa en Qvindes Ord?
Er det den som fast sig bilder ind:
Venskab, Kjerlighed er meer end vind?
Nej! thi ellers var jo Alle Taaber;
Eengang i det mindste hver dog haaber,
At de fromme Barndomsdrømme maae
I Opfyldelse nødvendigr gaae.

   Er det - Ære den, som Ære Skyldes! -
Han, hvis Barm af Herskerstolthed fyldes?
Han som gjennem Blod til Tronen render,
Ødelægger, myrder, skjænder, brænder,
For af Smigeryngel at besynges,
For af gyldne Lænker at betynges,
For med vaagne Nætter, Frygt og Harm,
Slanger i sin purpurklædte Barm,
For med tunge Byrder, bittre Savn
At betale dyre Kongenavn? -

   Er det ham, som for et Baand, en stjerne,
Ro og hjertefred bortgiver gjerne?
Som sig ved sin Slavelænke glæder,
naar han blot paa mindre Slaver træder?
Som af Overmænd med største Fatning
Døjer svære Ting og sin Erstatning
Ta'er hos Undermænd+ som stedse svæver
Mellem Haab og Frygt, til Døden kræver
Daarens Sjel, og det ormstukne Hjerte
Løfter fra dets Uro, Harm og smerte,
Af den tunge - skjøndt forgyldte Lænke -
For til andre Orme det at skjænke? -

   Er det ham, som tordner, som formaner
Mod de syndige, de gamle Vaner?
Som godmodigt troer, han Hjertet rører,
Naar han præker blot for døve Ører?
Som indbilder sig, han heldigt kæmper
Mod Fordærvelsen, og Synden dæmper?
Øser stadigt Vand i hullet Kar -
Tomt det bliver som det altid var!

   Er det ham, dynger Guld paa Guld,
Faaer dog aldrig Pengebunken fuld?
Han som ejer Alt, og Intet nyder,
Stundom over Millioner byder? -
Er dog arm paa Fryd og Hjertero,
Finder Hvile størst i Gravens Bo?

   Er det ham, der for de Andre slider
Tungt i Fred, og udi Krigen strider?
Kæmper idelig mod Sorg, mod Savn,
Til han og i stille Vinterhavn
lander, og nedsynker i den Jord,
Hvor han kun til Nød og Møje boer?

Nej! o nej! den allerstørste Nar
Er dog den, som dette skrevet har;
Han, og hver Poet, som haaber,
At til Vise han forvandler Taaber.
</body>
</poem>

<poem id="blicher20030915105">
<head>
   <title>Politisk Gnavpose</title>
   <toctitle>Politisk Gnavpose</toctitle>
   <indextitle>Politisk Gnavpose</indextitle>
   <firstline>At Politiken er et Spil</firstline>
</head>
<body>
At Politiken er et Spil,
Det tror jeg, Ingen nægte vil.
Og, at det er et meget fiint tillige:
Og vil man sige.
Og at det ej er Lykkespil allene,
Det vil man mene.

   I Spil og Politik
Det jo bestandig gik
Paa Fordeel ud; endskjøndt man ta'er sig vare,
Slig upolitisk Sats at aabenbare.
Man taler højt om Almeengavn,
Uegennyttighed, Ballance,
Indifference;
Man lader Gud og Lykken raade; -
Dog det er blot en Talemaade:
Thi udi Politik og Spil
Enhver jo helst selv raade vil,
Sin egen Bo formere,
Og Andres ruinere.

   Men hvilket Spil skal jeg til Billed tage,
At det kan ligne og behage?
Mon Boston? - Ja! her gaaer man vel alene,
Om man er stærk; hvis ej, man monne sig forene
I Makkerskab; men er man ganske bar,
Slet ingen Stikker har:
Da spiller man, desværre!
Misere.
Er Lykken Makker ublid,
Da gjør Enhver sin Flid
Sig selv at hytte,
Og la'er den anden flytte
Sig selv. Tidt begge Makkere
Kan være Prakkere:
De til hverandre Liden slaae,
Og begge bag af Dansen gaae.
Independance er det dog hvorfor,
De Alle stræbe udaf Livsens Kræfter;
Thi een Grand Sovereign i tusind Aar
Man knap at skue faaer.

   Nej hellere ved Gnav jeg ligne vil
Det store Vovespil,
Hvor med Soldater der markeres,
Med Folk og Lande pointeres.

   Hvo Posen har
Sig let udfinde la'er;
Thi uden megen Søgen
Man snart opdager Gjøgen.
Den Alle vækker,
Og Alle Gjækker.
Den lægger Æg i Andres Rede,
La'er sine Unger fede
Af Fostermødre; men med Skind og Krop
Den æder dem omsider op.
Den kaldes derfor og en Spottegjøg;
Dog maae jeg tilraade, den en Høg
Mig syntes mere liig; thi skjøndt den smuk er,
Alligevel den andre Fugle plukker.
Næst efter Gjøgen kommer Katten -
Før, meer end nu, en Ven af Natten.
Den haver skarpe Kløer og Tænder;
Det mangen Een bekjender;
Det haver Sødskendebarnet, stakkels Ugle -
Den meest dagskye af alle Fugle -
Ret ofte følt; Dragonen ligesaa.
Ja fleer end ham har det bekommet ilde,
Naar de af Ilden vilde
Med Kattens Kløer Kastanierne rage:
De vendte kattede tilbage.

   Hugaf forresten tappert slaaer;
Men aldrig selv Profiten faaer.
Han for Betaling villig springer
I Strid, og Sværdet svinger
Mod hvemsomhelst. Vel en han mandig -
Mod Gjøgens Nar: den gjækker ham bestandig.
Og naar han vil med Katten skjændes,
Dens Tand og Klo paa hannem kjendes.

   Den vilde Hest staaer ved hans Side,
Utæmmelig og slem at ride.
Den længe uden Bidsel sprang;
Sig mangen Rytter paa den svang,
Og dratted af. Tilsidst paa eengang Trende
Den stakkels Hest i Aaget spænde.
Den slaaer ei meer nu, som mens den var fri;
Men siger heel vemodig: ,,Staae for Huset kvær!

   Af blotte Tal der gives ej saa faa,
De med i Spillet gaae -
Saavelsom Nullerne -
Og fylde Hullerne.
De gjækkes, kattes, hugges,
Og plukkes. -

   Men Matto? - Matto! det er sandt!
Den Skjelm først nu mig udi Tanker randt.
Ja! han har allevegne nok at gjøre:
Snart hist, snart der Du kan hans Bjælder høre;
Og vexelviis de Store og de Smaae
Med Matto gaae.
Kun Gjøgen holder Stand
Imod vor Brixemand.
Naar Huus og Hest, Dragon og selve Gatto
Maae pille af med Matto:
Kukkuk seer til, og leer ad dem,
Og - tager Potten hjem.
</body>
</poem>

<poem id="blicher20030915106">
<head>
   <title>Kjerlighed og Whist</title>
   <subtitle>(Ideen tildeleels af det Tydske:)</subtitle>
   <toctitle>Kjerlighed og Whist</toctitle>
   <indextitle>Kjerlighed og Whist</indextitle>
   <firstline>Det første Spil af alle Whist dog bliver</firstline>
</head>
<body>
Det første Spil af alle Whist dog bliver,
Det smukkeste, det sindrigste især;
Til skjønne Tanker det Anledning giver,
Og minder mig om, hvad jeg meest har kjer.
,,Og det er?'' - Kjerlighed. - ,,Ja saa! hvorlunde?
,,Hvad Lighed mellem Whist og Kjerlighed?''
   - En stor; naar De kun fatter mine Grunde,
De gi'er mig Ret, jeg ganske veed.

Hvo Whist og Kjelighed lidt skarpt betragter,
Vil finde Lighed ved det første Blik:
Som Tidsfordriv man dem jo begge agter;
Og i dem vindes jo ved Trick.
Til Spillet man sig to og to begiver,
Hinanden hilser fremmed først og tyst;
Lidt efter lidt man meer fortrolig bliver,
Og nærmer sig med en gjensidig Lyst.

,,Dyb Taushed'' veed man Ordet Whist betyder;
Det byder:'' stræb i Taushed til dit Meed!''
,,Vent'' - siger Elskov og - ,,til Timen lyder
,,Dit Ønskes Maal med taus Forsigtighed!''
Den, som for højt sin Følelse afmaler;
En virkelig Forelskelse Intet taler;
Med Øjet Alt at sige den formaaer.

I Whist og Kjerlighed man først sonderer,
Hvorlunde Makker sig befinde maae; <!-- besinde] befinde ? -->
Forsigtig derfor og man inviterer,
Og seer, om Svaret nu vil følge paa.
Dog inviteres ej paa Svovelstikker;
Hvo vilde saa letsindigt fare frem?
Paa den Maneer man Spillet taber sikker,
Ja godt og vel, om man ej bliver ,,Slem.''

Man paa den anden Side og vil finde
Hvad der fortjener ikke mindre Smæk:
At Somme brænde fejgt med Trumfer inde,
Og lade Fienden tage Tricket væk.
En Bejler maae ej altfor længe sove,
Ej heller altfor bly og frygtsom frie;
I Spil og Kjerlighed - der maae man vove:
Det med Partiet ellers er forbi.

Med Haabet om Gevinst, Enhver indrømmer,
I Whist og Elskov man indblander sig:
Man i Begyndelsen om Lykke drømmer;
Men ak! den ofte er omskiftelig!
Hvormange har i Førstningen ej vundet,
Som dog tilsidst med Tab af Spillet gaae?
Ej Lykken er til egen Klogskab bundet:
Man Makkerens Fadaiser dele maae.

Ej let, i Kortet Makkeren at sige:
I Spillet først man mærker, hvad han har;
Saaledes mangen bly, undseelig Pige
Som Kone tapperlig til Pidsken ta'er.
Tidt fattig troer Du Makkeren at være,
Før han paa sine Forcer gjemme vil;
En Anden, som sig viser strax med Ære,
Med Singleton fordærver Dig dit Spil.

Staaer du paa Sang, da syng ej i Utide!
Men syng, saasnart Du har Raison dertil!
Er Makker snu og kan Du paa ham lide,
Han kun til fælles Gavn Dig svare vil.
Saa og i Kjerlighed: syng ej alene!
Deraf Du bliver keed - tag Makker med!
Dog ikke nok, I Eder strax forene:
Foreente maae I stedst gaae afsted!

Hvo sex til syv Atouts i Haanden tager,
Ja har endog Honneurer deriblandt,
Kan spille som en ,,Bonde paa Amager:''
Selv fattig Makker hjælper han galant.
Saaledes jævner Rigdom her i Livet
For Ægtefolk saa mangen Anstødssteen;
Og, hvem kun nok af Trumferne blev givet,
Kan vinde uden Hovedbrud og Meen.

Hvi skulde jeg nu videre forklare
Hver Lighed mellem Whist og Kjerlighed?
Kun een Ulighed bør jeg aabenbare;
Min Kone ellers bli'er for Alvor vred:
I Whist man Makker meget tidt omskifter -
En Time har man tre til Tidsfordriv -
I Elskov derimod, og naar man gift er,
Med een man nøjes for det hele Liv.
</body>
</poem>

<poem id="blicher20030915107">
<head>
   <title>Kjerlighedsdalen</title>
   <toctitle>Kjerlighedsdalen</toctitle>
   <indextitle>Kjerlighedsdalen</indextitle>
   <firstline>Blandt grønklædte Bakker der ligger en Dal</firstline>
</head>
<body>
Blandt grønklædte Bakker der ligger en Dal,
Saa lønlig og stille, saa luun og saa sval;
Der kommer ej Vinter med Storm og med Slud;
Thi Dalen er Foraarets evige Brud.

Og evigt den smiler i Foraarets Pragt,
Udsmykket med Blomsternes spraglede Dragt;
Den skifter ej Klædning, skjøndt altid som ny
Den hviler i Fjeldenes hegnende Ly.

Og trindt er den hegnet af Skoven saa grøn;
Nyssprungen den prunker ungdommelig skjøn.
I Bladenes Læ, udi Frihed og Roe,
De vingede Sangere bygge og boe.

Og raslende pible fra løvrige Fjeld
Blandt søde Violer de klareste Væld;
De glide saa sagte, de snoe sig saa tidt,
Som om de end gjerne gad tøve her lidt.

Og inde i Dalen der ligger et Huus
Halv skjult mellem Løv, mellem Bækkenes Suus.
Med Lundene for og med Lundene bag
Det søger at dølge sit straalagte Tag.

Men Solen, som daler paa Himmelen blaa,
Forraader bag Løvet de Vinduer smaae;
Og snehvide Væg gjennem Rosernes Hæk
Sig andengang viser i spejlklare Bæk.

Og hisset bag Bækken, blandt Roserne boe,
Useete af Verden, de elskende To;
Paa Jorden de leve, men Himmelens Lyst
Opfylder og hæver uskyldige Bryst.

Naar Solen fremstiger paa Bjergenes Tind,
Den seer ved hans Barm hendes smilende Kind;
Og naar den neddukker sin straalende Karm,
Den finder ham i hendes favnende Arm.-

Som tvende Dugdraaber, der tindrende staae
Og smelte i Eet paa det selvsamme Straae;
Som Lilier to paa en eneste Green,
Skjøndt Tvillingeblomster, dog ere kun een.

De ændse ej Tiden; den kommer og gaaer;
De tælle ej Dage, de mærke ej Aar,
Ej Før eller Siden; de Elskendes Hu
Kun fatter og føler det salige Nu.

,,O siig os, Du Sanger! hvor ligger den Dal
,,Saa lønlig og stille, saa luun og saa sval?
,,Hvor grønnes den Vaar uden falmende Høst?
,,Hvor fylder den Himmel de Elskendes Bryst?''

Det er som en Drøm fra min henfarne Vaar;
Jeg saa den engang i mit sextende Aar.
Men Stormene bruste og Taagerne steeg,
Og Dalen tilsidst fra mit Øje bortveeg.

Men finder Du, Yngling, og finder Du, Møe,
Den Dal, hvor I ønske at leve og døe:
Da tænker med Ømhed paa Skjalden, jer Ven,
Som Dalen har fundet - og mistet igjen.
</body>
</poem>

<poem id="blicher20030915108">
<head>
   <title>Hedelærkens Velkommenhjem til Nattergalen</title>
   <toctitle>Hedelærkens Velkommenhjem til Nattergalen</toctitle>
   <indextitle>Hedelærkens Velkommenhjem til Nattergalen</indextitle>
   <firstline>Længe har jeg savnet, o Broderlil! din Sang</firstline>
</head>
<body>
Længe har jeg savnet, o Broderlil! din Sang:
Hvor har Du været den Vinter mørk og lang?
Iis og Snee har dækket mit lyngtakte Huus,
Haglen om mig raslet i Stormenes Suus.
Eensom har jeg flaggret paa Marken kold og hvid,
Inderligen længtes efter Foraarets Tid,
Tænkt med Fryd og Smerte paa henfarne Lyst,
Blomsterrige Sommer og frugtrige Høst.

Hvor har Du været den lune Foraarsnat?
Lyttende jeg ledte i nyudsprungne Krat;
Solen straalte mægtig igjennem Snee og Slud;
Martsviolen dufted, og Bøgen sprang ud,
Blomsterflokken smilte paa Ager og i Kjær,
Lundene grønnedes - men Du var ikke der,
Alle de Smaafugle sang op i Skov og Vang - <!-- og] op ? -->
Hvor var Du henne, o Broder! med Din Sang?

Hvor har Du været den Sommernat saa luun?
Ofte jeg lyttende er vaagnet af mit Blund:
Irisken qviddred i Skovens dunkle Sal,
Stillitsen og Droslen - men ingen Nattergal.
Ak! hvor har Du været i Høsten da jeg svang
Over gule Stubbe mig i Skyen med min Sang?
Alle mine Frender forlode mig nu -
Taug da, o Broder, og forlod mig ogsaa Du?

Var Du i det Land, hvor Citronen voxer vild?
Hvor Orangen gløder i Sommersolens Ild?
Milde Vinde vifte fra Himlen reen og blaa;
Gjennem Myrthelunde de stille Bække gaae;
I de grønne Dale er Strengeleeg og Dands,
Brune Lokker flagre fra spraglede Krands;
Citharen klinger i maanelyse Nat,
Brune Øine tindre under nikkende Hat.

Var Du i det Huus, som paa Søjler er bygt?
Gjennem mange Storme det stander fast og trygt;
Gamle Marmorstøtter udi den vide Hal
Lytte saa tause til Klippefossens Fald.
Der sørger Niobe for evig uden Trøst,
Slangerne kryste Laokoons Bryst;
Fægteren krummer sig i Døden paa sin Arm;
Cytherea smiler med Haanden paa sin Barm.

Var Du paa de Klipper, som Skyen gaaer forbi?
Ludende i Taagen staaer Mulen paa sin Stie.
Gamle Drager lure i Hulen dyb og mørk,
Klippeelven bruser hen i den øde Ørk;
Tordener brumle i Bjergets hule Skjød,
Gjennem Røg og Aske opstiger Luen rød;
Gnistrende Lava bag det flygtende Folk -
Mellem faldne Mure Banditten med sin Dolk.

Broder! ak! hvi vilde Du til det fjerne Land
Drage bort saa vide udover Mark og Strand?
Leer ej her om Dagen den Sol paa Himlen blaa?
Maanen ej om Natten med sine Stjerner smaa?
Ingen Klippe rejser sin sneebedækte Krop,
Men med Løv og Blomster er smykket Højens Top:
Ingen Klippeelve i Dalen brøle vildt;
Men i grønne Enge gaaer Bækken taus og mildt.

O! saa bliv da hjemme paa faure Fædreøe!
Flyv ej meer forvoven udover vilden Søe!
Lad de Andre flaggre ustadige omkring!
Her er dog det bedste af hele Jordens Ring.
Bliv, og byg Din Rede i grønne Fædrelund!
Fryd med Dine Sange den tause Midnatsstund!
Syng, naar Solen stiger paa Østerhimlen Blaa!
Sødt, naar Solen daler, Du Dine Triller slaae!
</body>
</poem>

<poem id="blicher20030915109">
<head>
   <title>Robin Hood</title>
   <subtitle>(Gammelengelsk Ballade)</subtitle>
   <toctitle>Robin Hood</toctitle>
   <indextitle>Robin Hood</indextitle>
   <firstline>Det er saa lystigt i Vaaren forvist</firstline>
   <notes>
      <note>* Omarbejdet efter et gammelengelsk Digt. Denne er den samme Robin Hood, der under det falske Navn ,,Lockley'' spiller saa vigtig en Rolle i W. Scotts ,,Ivanhoe''. Han er Helten i mange Ballader, og udgjør med sine Kammerater: Little John og Scharlet et Kløverblad Mage til: Adam Bell, Clym af Stone og Cloudesly.</note>
   </notes>
</head>
<body>
Det er saa lystigt i Vaaren forvist,
Da grønnes baade Skov og Vang;
Guldfinken sidder oppaa sin Qvist,
Og synger sin Foraarssang.

Ba Busken ligger en Skytte saa prud,
Og støtter sig paa sin Hand;
Det var hiin fredløse Robin Hood <note>* Udtales: Huud.</note>
Berømt saa vide om Land.

Og Robin taler til Staldbroder sin; 
,,Jeg havde en Drøm heel sær;
,,Mig tyktes, jeg mødte en Ridder fiin
,,Med Bue, Glavind og Spær.''

,,Han slog mig til Jorden med haarde Slag,
,,Og røved min Bue saa god;
,,Men kan jeg finde den Ridder en Dag,
,,Jeg seer vel hans Hjerteblod.''

- ,,Drømme som Vindene komme og flye;''
Svarte han John hiin lille -
,,Om Natten blæser det vildt fra Sky;
,,Om Dagen vorder det stille.''

- ,,Herop mine Drenge! tag Buerne fat!
,,Nu ville vi søge paastand
,,Den Fiende, om hvem jeg drømte inat:
,,Han vorder en Dødsens Mand.''

Og som han nu fremad i Skoven gaaer
Alt med sin fredløse Hær:
Den Ridder under et Egetræ staaer,
Og støtter sig paa sit Sværd.

,,Hold stille. mit Folk!'' siger Robin Hood,
,,Og fjæler jer her bag Bakke!
,,Jeg selv allene vil vandre forud
,,Og lidt med Ridderen snakke.''

- ,,Nej bie!'' siger John, ,,lad mig træde hen,
,,Og give ham Pilen at smage!
,,Jeg tænker at komme med Sejer igjen,
,,Mens I blive her tilbage.'' -

- ,,Naar mon jeg bagerst i Striden stod?''
Siger Robin heel vred i Hu.
,,Saamænd! var det ej min Bue god,
,,Jeg slog dit Hoved itu.''

Af Ord kommer ofte stor Jammer og Harm:
John bliver saa gram i Sind;
Han hænger sin Bue oppaa sin Arm,
Og vandrer i Skoven ind.

Men Robin iler afsted paastand:
,,Hil være Dig Staldbroder god!''
,,God Morgen!'' gjensvarte den fremmede Mand;
Han rørte ej Haand eller Fod.

   ,,Du tyktes mig være en Jæger flink,
,,Vel kjendt udi Skove og Krat;
,,Du kanst mig dog give et lidet Vink,
,,Hvor jeg maae faae Robin Hood fat?''

- ,,Kan hænde, Du finder den Skalk paa en Studs,
,,Jeg selv vil dig hjælpe at lede.
,,Men først vil vi prøve et Jægerpuds:
,,Hvo bedst kan Dyrene bede.''

,,Først ville vi prøve et Bueskud,
,,Hvo bedst kan træffe det Sorte -
,,Hist flyder fra Stammen en Pileqvist ud
,,Vel hundrede Alen borte.''

Det var den Ridder, han sigter saa vist,
Han skræller den grønne Bark;
Men Robin kløver den tynde Qvist,
At Pilen fløj vide imark.

- ,,Det første Skud det gik som saa;
,,Et andet prøve vi da!
,,Kanst Du hiin Knast udi Bøgen naae,
,,To hundrede Alen herfra?''

Den Ridder skyder, og sætter sin Piil
Alt udi Knasten med Kraft;
Men Robin spænder, og skyder med Iil:
Han kløver det Pileskaft.

,,Det er'' - siger Ridderen - ,,første Gang
,,At jeg haver fundet min Mand;
,,Men, ved min Bue saa stærk og lang,
,,Du sige dit Navn mig paastand!''

- ,,Jeg siger dig ikke mit Navn endda,
,,Før Du haver nævnet mig dit;
,,Og boer Du ikke ret langt herfra,
,,Mit hørte Du sikkerlig tidt.''

- ,,Jeg hedder Guy, og Herre jeg er
,,Til Gisborn Slot saa prud;
,,Og monne jeg vanke i Skoven her,
,,At fange den Tyv Robin Hood.''

Hr. Guy griber til sit lange Sværd,
Og Hood til sin knortede Stav.
I Skoven begyndes saa sælsom en Færd;
Saa vide gaae Sagn derudaf.

Hr.Guy monne hugge, og Robin mon slaae,
Hans Kjep løber rundt som et Hjul.
Og styrted end Regnen fra Skyen graa,
Han stod under Kjeppen iskjul.

Ej nytter den Ridder hans stærke Arm,
Ej heller hans Hug saamange.
Han gjør ej Robin den mindste Harm;
Thi Stokken mon Huggene fange.

,,Men nu'' - siger Robin - ,,er Turen til mig,
,,Jeg bøded alt længe nok.
,,See til Hr. Ridder! Du hytter Dig
,,For Røverens knortede Stok!''

Paa Ridderens Hjelm falder Slag paa Slag;
Det drøner om ham som en Torden.
Han bøjer sig frem, og han bøjer sig bag,
Han tumler bedøvet til Jorden.

Og Rob drager ud sin Jægerkniv:
,,Nu skalt Du faae Jernet at smage!''
Saa tager han Resten af Ridderens Liv -
Der var ikkun lidet tilbage.

,,Hr. Ridder!'' - han siger - ,,I vredes dog ej?
,,Jeg skal Jer sagtens fornøje:
,,For Hjelm og Brynie - dem tager jeg -
,,I faaer nu min Hat og min Trøje.''

Saa iler han til sin freløse Flok -
Han var dem en Herre saa kjer -
Een bærer hans Bue, en Anden hans Stok;
Han selv bærer Ridderens Svær.

,,Nu vil jeg vandre ad Nottingham
,,Hos stolten Sherif tilgjæst.
,,Som Jæger mig var han nu altid gram;
,,Som Ridder jeg huer ham bedst.''

Men vende vi os nu en Stund fra Hood,
Med samt hans knortede Stav;
Og see os imedens mod Barnesdal ud:
Hvor lille John bliver af.

Han skiltes fra Hood i en uheldig Stund
Sig selv til megen Fortred;
Thi da han kom til Barnesdal Lund,
Saa var og Sheriffen der med.

Og det var Sheriffen af Nottingham Stad
Han stod ej allene der;
Ham fulgte to hundrede Stridsmænd i Rad;
De førte baade Kaarde og Spær.

De sloge om John saa viid en Ring:
,,Nu skalt Du Dig give tilfange!''
- ,,Saamænd!'' - siger John; han seer sig omkring -
,,Her er ikkun Een mod saa Mange.''

Han tager sin Bue udi sin Haand,
Og spænder Strengen med Iil:
,,I fanger ikke den lille John,
,,Saalænge han haver en Piil.''

Og lille John han skyder saa skrap:
Der falder en Mand ved hvert Skud.
Omsider de Pile i Koggeret slap:
Han sender den femtende ud

Da storme de alle imod ham med Hast,
Og klemme ham ned mellem Skjolde;
De binde hans Hænder med stærken Bast:
,,Den skulde vel Tyven holde.''

De føre ham udenfor Nottingham By,
Og binde ham der ved et Træ.
Den stolte Sherif han leer udi Sky,
Og sætter sin Bue for Knæ.

- ,,Nu kanst Du ret snart byde Ravnen tilgjæst;
,,Han skal dit Hjerteblod smage!''
Siger John: ,,Gud give, her var en Præst,
,,Som vilde mit Skriftemaal tage!''

Men Robin kommer alt med sin Flok
I Lunden ved Nottingham Stad!
,,Saamænd!'' - siger han - ,,ved min knortede Stok!
,,Der lave de John et Bad.''

,,Drage vi nu alle imod dem hen,
,,De skulle vel for os flye,
,,Men dræbe da først vores lille Ven,
,,Før de søge Nottingham By.''

Saa vandrer Robin allene forud;
Sheriffen sig mod ham vender:
,,Der kommer Gisborns Ridder prud;
,,Hans Skjoldemærke jeg kender.''

,,Og haver Du slaget den ene Skjelm,
,,Den anden fanged vi her.''
Men Robin nikker med Ridderens Hjelm,
Og løfter hans Bue og Spær.

Siger lille John: ,,Udi største Nød
,,Er Hjælpen somme næst:
,,Hin Ridder berede mig til min Død,
,,Kan jeg ej faae bedre Præst!''

Siger Robin - han stander i blanke Staal -
,,Hr Sherif! den Røver mig giv!
,,At først jeg kan tage hans Skriftemaal,
,,Og siden tage hans Liv.''

,,Og maae jeg nu gjøre Alt som jeg vil,
,,Tilbage alle maae vige!
,,Slet Ingen bør det at lytte til,
,,Hvad Synderen haver at sige.''

Sheriffen tilside med alle sin' Folk,
Men Rob til sin Staldbroder gik.
Han skjar de Remme med hvasse Dolk,
Og Ridderens Bue ham fik.

Han støder i Hornet - Det gjalder i Sky:
Frem springer den fredløse Flok.
Da monne de Nottinghams Helte flye:
De rendte over Steen og Stok.

John spænder Ridderens Bue med Hast -
Han er en Skytte saa strag -
Sheriffen han løber til Nottingham fast
Med Pilen udi sin Bag.

</body>
</poem>

<section>
<head>
   <toctitle>Haarlokken. (Episk Digt i 5 Sange efter Pope)</toctitle>
   <indextitle>Haarlokken</indextitle>
</head>
<content>

<poem id="blicher20030915110a">
<head>
   <title>Første Sang</title>
   <toctitle>Første Sang</toctitle>
   <linktitle>Haarlokken, første Sang</linktitle>
   <firstline>Hvorledes Had af Elskov kan udbryde</firstline>
   <notes>
      <note>Efter Popes <xref poem="pope2003091502"/>.</note>
   </notes>
</head>
<body>
Hvorledes Had af Elskov kan udbryde,
Hvor rædsom Riv af ringe Ting kan flyde,
Jeg synger, og nedlægger denne Gang
For alle Junkere min Heltesang.
Selv mangen Frøken være vil maaskee
Saa naadig til mit ringe Qvad at see;
Mit Æmne simpelt er, men ei min Ære,
Om hine ville saa bevaagne være,
At skjænke det et Smiil.
   Siig mig, Gudinde!
hvor kunde da en Junker faae isinde,
At tee sig mod en Frøken saa gemeen?
Og sligt - thi det er som en Slibesteen
For mine Øjne - hvor en Frøken har
En junker villet holde saa for Nar?
Til sligt Extrem kan Dødelige drives?
Kan saadant Had i ømme Hjerter trives?
   Igjennem Silkeomhæng solen funkler,
At aabne Øjne, som dens Glands fordunkler.
Nu Skjødehunden sig paa Puden strækker,
Og Middagsklokken søvnløs Elsker vækker.
Gulduret slaaer; paa Gulven Tøflen pikker
Tre Gange - dog endnu Belinda ligger
I Dunene, thi Sylphen sine Vinger
Udbreder over hende, og medbringer
I Drømme til den Skjønnes Leje hen
Smuk som Cupido selv en Ungersvend.
Han hvisker sødt: ,,Som tusind Borgere i Luftens Rige
,,Med stor og ængstelig Omhu vogte paa! -
,,Om nogentid din Sjel i Drømme saae
,,Et Glimt af, hvad din Amme har fortalt
,,Om Ellekongers glimrende Gestalt,
,,Om Dværg, om Nisse eller Bjergmand,
,,Saa hør og troe, hvad her paa jordens Land -
,,Skjøndt Sandhed - ej af lærde Folk erfares,
,,Men kun for Piger og for Børn bevares:
,,En Løndom, hvorledes kloge Daarer lee,
,,Og de Uskyldige allene see.
,,Viid da: af Aander en utallig Hær -
,,Hvorvel usynlig - er Dig altid nær;
,,De sig omkring din Sminkekrukke svinge,
,,Og - ti Mand høj - i dine Ørenringe.
,,Tænk, hvilket luftigt Tjenerskab Du ejer!
,,Og blæs saa ad een Kudsk og to Lakajer!
   ,,Min Sjel i Kroppen af en yndig Qvinde,
,,Liig din - i fordums Tid var sluttet inde;
,,Men dette Kjødvehikel jeg bortbytted
,,For et af Luft, da jeg fra Jorden flytted.
,,Naar Qvindens Sjel sig her fra Kroppen lister,
,,Tænk ej, hun sine Luner derfor mister!
,,Af Luner hun regjeres stedse vil:
,,Skjøndt hun ej spiller selv, hun seer dog til.
,,For en Kareth hun Faaer en luftig Karm,
,,Og Lyst til L'hombre i den lette Barm
,,Døer aldrig ud; thi Sjelen gaaer tilbage
,,Til sin Bestanddeel, naar i Lykkens Dage
,,Den Skjønne blegner; hvasse Rappenskraller
,,Bli'er Ild ( man Salamandere dem kalder.)
,,De bløde Hjerter smelte heni Vand
,,Og drikke Maaneskin i Skyggers Land.
,,Til Jord den Knipske som en Gnome daler,
,,Og beder, sukker, græder og bagtaler.
,,Coquetterne som Sylpher opad stige,
,,og flaggre, sværme trindt i Luftens Rige.
   ,,Endvidere Du vide maae: at hver, 
,,Som smuk og kydsk foragter Mandfolk her,
,,Maae af en Sylphe lade sig besove.
,,Thi Aander - frie for Dødeliges Love -
,,Kan hver en Skikkelse, hver Kjøn antage.
,,Hvad vogter vel de Piger kjælne, svage,
,,For lumsk Forfører og forvovne Sprader
,,Paa natlige Concerter, Maskerader -
,,Naar Lejlighed det varme Ønske fremmer,
,,Naar Dandsen heder, og Musiken stemmer,
,,Til Kjerlighed? - Det deres Sylpher bære.
,,Skjøndt Dyden her paa Jord maae Skylden ere -
,,Der give damer, som prædestineres
,,Til hist af Gnomerne at embrasseres.
,,Med Stolthed fylde disse Nymphens Bryst,
,,Da tumles Tanker i den tomme Hjerne,
,,Mens port d'epée og Baand og Kors og Stjerne
,,Forgjæves glimrer, og imens Baroner
,,Og Grever læspe udi søde toner:
,,Min Naadige!'' - Det disse Sylpher ere,
,,Som unge Pigers skjelmske Øjne lære
,,At blinke, Kinden paa Befaling gløde,
,,Og Hjertet flaggre Spraderne imøde.
   ,,Tidt tænker Folk: en Pige snubler, naar
,,Hun under Vagt af Sylpher gjennemgaaer
,,Den svimle Hvirvel; hende de ledsage.
,,O, hvilken Pige kunde vel modstaae
,,En Elsker, hvis hun ikke flere faae? -
,,Bestemtve hin Soupée var hendes Fald,
2Hvis hun ej reddet blev ved dette Bal.
,,Den skjønne Chloe vist et Offer blev
,,For hiin Billet, Narcis saa kjælen skrev
,,Naar Daphnis ej med lige kjælen Ild
,,Just trykte Haanden paa den Pigelil.
   ,,Men Damen Hjertets Legetøj omskifter.
,,Det kalder Verden tidt Letsindighed:
,,I blinde Dødelige! som ej veed,
,,Det ene Sylpherne tilskrives maae.
   ,,Af dem er jeg, som Du seer for dig staae
,,Jeg hedder Ariel, og har den Ære
,,Din Vogter - kjøndt usynligen - at være.
,,Nys, som jeg svæver under Himlens Buer,
,,See, i din Stjernes klare Spejl jeg skuer;
,,En frygtelig Ulykke forestaaer,
,,Før Solen ned i Vesterhavet gaaer:
,,Men hvad og hvor, vil Himlen ikke sige.
,,Jeg Dig advarer: vogt Dig smukke Pige!
,,Blot raade Sylphen kan, forsigtig vær!
,,Vogt Dig! men vogt for Mandfolk Dig især!''
   Han taug. Men Moppe syntes, at for lang
Var hendes Søvn, og op i Sengen sprang.
Om man skal Rygtet troe, saa faldt just nu
Belindas Øje paa en Billet-dour;
Knap havde hun ,,Saar - Hjerte - Engel'' læst,
Før Drømmen var som bort fra hende blæst.
   Den lille Fod hun ud af Sengen strækker,
Det skjønne Ansigt hun mod Spejlet rækker,
Og let bedækt med hvide Morgendragt
Tilbeder Toiletets Undermagt.
Den ringere Præstinde allerede
Paa Alteret begynder at udbrede
Haarnaale, Perler, Flasker, Diamanter,
Guldringe, Præstensioner, Silkevanter,
Skilpaddekamme, Kniplinger og Baand.
Hun ordner Alt med travl og færdig Haand,
Og Tjenesten begynder Skjælvende.
Tidt rejser sig Belinda for at see,
Hvorlunde Kunsten staaer Naturen bi.
Hun smiler, vækker alt sit Trylleri;
Hun rødmer gradviis - straaler meer og meer,
Seer suurt, seer sødt, og nejer, nikker, leer
De travle Slpher trindt om hendes Ærme,
Een glatter Kjolen, og en anden staaer
Paa Skuldren, for at trølle hendes pryder;
Skjøndt Jomfru Betty Æren derfor nyder.
</body>
</poem>

<poem id="blicher20030915110b">
<head>
   <title>Anden Sang</title>
   <toctitle>Anden Sang</toctitle>
   <linktitle>Haarlokken, anden Sang</linktitle>
   <firstline>Ei mere prægtig Solen straaler, naar</firstline>
   <notes>
      <note>Efter Popes <xref poem="pope2003091503"/>.</note>
   </notes>
</head>
<body>
Ei mere prægtig Solen straaler, naar
Den frem paa Østens Himmelbue gaaer
Af Havets Pupurbølger, end Belinde, 
   - Dens Straalers heldige Medbejlerinde -
Paa Themsens glatte Sølverbarm fremstiger.
En Hær af pene Ynglinger og Piger
Om hende glimrer, men de ændses ikke;
Thi kun paa hende fæstes alle Blikke.
   Et Kors hun bar, som Jøder kysse gad,
Og Tyrker selv andægtig vist tilbad;
Men større Glands det Ansigt dog opklarer,
Som et fornøjet Hjerte aabenbarer -
Men og et flygtigt, som de Øjekast,
Der løbe rundt udi urolig Hast.
Hun smiler hver forelsket Blik imøde,
Men støder fra sig uden dog at støde.
Som Solen hun hvert jødisk Øje blænder,
Som den - til Alle sine Straaler sender:
Om Damer havde Fejl, da maatte disse
Af saadan Skjønhed skjules reent tilvisse;
Om nogen i Belindas Lod mon falde,
See blot paa hende - og forglem dem alle!
   Blandt hendes Yndigheder ogsaa var -
Til Mandfolks Ødelæggelse - et Par
Af Lokker brune, glatte, silkebløde,
Som bragte Klippehjerter til at gløde.
De hang paa Marmornakken, som to Snarer;
Thi ligeviis som Fugle, Fiske, Harer,
Ved Haar besnærede i Fælden gaaer:
Saaledes Amor og med Qvindehaar
Kan stolte Kæmper selv tilfange tage,
Og holde dem i slige Lænker svage.
   En Greve havde disse Lokker seet:
At see og ønske dem var ikkun Eet.
Med Vold at vinde eller og med Svig
At fange dem, han pønser strax; thi siig,
Om det en Elsker store Skrupler giver,
Paa hvilken Vej han Sejerherre bliver?
Om Sejr og Held i denne Hjertes Sag
Vor Greve allerede førend Dag
Til alle Guder havde gjort sin Bøn,
Men dog især til Cytheras Søn.
For ham et Alter han oprejste net
Af tolv Romaner; og paa Alteret -
Skjøndt sukkende - ophang med gavmild Haand
En Silkevante og to Strømpebaand.
Hver fordums dyrekjøbte trophæe, han ejer,
Opoffres nu i Haab om større Sejer.
Med Elskovsbreve Baalet han antænder,
Og trende dybe Hjertesuk udsender,
For ydermere at oppuste Luen,
Og derpaa næsegruus han midt i Stuen
Nedkaster sig, og beder, at han maae
Sit Ønske opfyldt snart og længe faae.
Det halve huldt den skjelmske Gud bønhørte -
Det halve Vinden bort i Luften førte.
   Men henad Themsens Bølger Skibet svæver,
Mens Solens Billede paa Vandet bæver,
Og medens Instrumenters søde Klang
Ledsager sejlbehængte Snekkers Gang,
Som af Zephyrer blidelig fremskydes;
Belinda smiler - hele Verden frydes,
Kun Sylphen ej; af Anelser bespændt
Mod mørke Fremtid er hans Sjel henvendt.
De lette Tropper han tilsammenkalder;
Og flux forsamle sig de troe Vasaller.
I Takkelagen susende de høres -
(Paa Dækket troer man blot, at Vinden røres)
De tynde Væsner sig i Luften svinge,
Klart skinner Solen gjennem fine Vinge.
Usynlige for hvert et dødligt Øje,
Snart dale de, snart stige mod det Høje;
Udskilles, sammensmeltes, som de vil,
I yndigt tusindfoldigt Farvespil.
Et Straalevæv er deres Dragt, som flyder
Paa Vindens Vover, og som Lyset bryder
Ved hver en Vending i uendelige
Skatteringer. Regnbuens Farver rige
Er fattige mod slig Mangfoldighed,
Som intet jordisk Sprog at skildre veed.
   Paa gylden Mast midt udi hele Flokken
Stod Ariel, og løfted Azurflokken.
Sit lette Scepter Sylphekongen svinger,
Og mens han folder sine Purpurvinger,
Hans Røst som Æolsharpen lifligt toner:
,,I Feer! Alfer! Genier! Dæmoner!
,,I Sylpher og Sylphider! hører til,
,,Hvad Eders Konge nu forkynde vil:
,,End er den høje Lov forglemt,
,,Som haver Luftens Borgere bestemt
,,Hver til sin Dont: i Æthrens Marker blaae
,,Maae nogle op og ned med Solen gaae;
,,Men andre følge Maanen paa dens Gang
,,Og rulle Stjerner over Himlens Vang.
,,En Deel, af Væsen mindre fine, nærme
,,Sig Jorden meer, og ud i Natten sværme
,,Imellem Norden skyer brygge,
,,Og hylde Jorderig i Taagens Skygge,
,,Udsende Stormene, og Skyer kryste,
,,Sneebyger hvirvle ud, og Regn nedryste,
,,Men andre dvæle nede her paa Jorden,
,,Og holde Folk og Stater udi Orden.
   ,,Af dem er vi, hvis mindre hædersfulde
,,Bestilling blev, at vogte paa det hulde,
,,Men svage Kjøn; og skjøndt de Andre vinde
,,En større Roes - vi større Morskab finde.
,,Vi bytte Pudderet for Stormens Vold,
,,Mod Solens stik vi ere Hudens Skjold,
,,Fra Roser og Regnbuer vi udtrække
,,Den Sminke, hvormed Kinderne de dække;
,,Vi i hver Mine lægge dobbelt Sødme;
,,Ja tidt i Drømme vi dem indspirere,
,,Hvorlunde de en Kjole skal garnere,
,,En Sløjfe ændre eller og et Baand,
,,Og ordne Ringene paa hviden Haand.
   ,,Idag et rædsomt Varsel truer da
,,Den skjønneste blandt Qvinder, men hvorfra,
,,Hvorledes, hvor - om det er lumsk Bedrag,
,,Om aabenbare Vold - det er en Sag,
,,Skjult indtil nu bag Fremtids dunkle Klæde.
,,Om Nymphen Phoebes Lov skal overtræde,
,,Hvad eller hendes Natbordspejl skal faae
,,En Revne; om en Plet skal komme paa
,,Den nye Chemise eller hendes Ære,
,,Om hun idag skal saa uheldig være
,,At glemme Kirken eller Maskeraden,
,,Om hun skal tabe her etsteds i Staden
,,Sin Brystnaal, Ring - sit Gulduhr eller Hjerte,
,,Hvad eller Skjæbnens Riis vil Moppe snerte: -
,,Hver til sin Post, I Aander! iler nu!
,,Du Zephyretta, Viften kom ihu!
,,Du Brilliante, Uhret vogte maae!
,,Brystnaalen Momentilla passer paa!
,,Du Ariel skal selv bevogte Moppe!
,,Men femten Sylpher - alle troe og gjæve -
,,Aarvaagne Vægtere om Skjørtet svæve!
,,Tidt saae vi syvfold Hegn at faae et Rivt,
,,Endskjøndt af Fiskebeen og Pocher stivt.
   ,,Hver Sylphe dog, som skjødesløs forsømmer
,,Sit høje Kald, og fra sin Post bortrømmer,
,,Skal føle Hævnen brat og skarp og heed,
,,Aarhundreder i Flasker puttes ned;
,,paa Knappenaale spiddes, eller han
,,Skal druknes i et Hav af Sminkevand,
Udi en Haarnaal hele Sekler klemmes, -
,,Hans Flugt af Gummi og Pommade hemmes;
,,Med Silkevinger klistrede, forgjæves
,,Han prøve skal i Luften op at hæves.
,,Hans tynde Væsen sammensnerpes skal
,,Af Allun, som et Løv i Bladefald;
,,Hvad eller han paa en Vejrmøllevinge
,,Skal som Ixion lade sig omsvinge;
,,Hvad eller jeg hans arme Krop skal bade
,,I Damp og Skum af kogheed Chokolade!''
   Saa talte han. Hver Aand paa snelle Vinger
Fra Masten ned sig om Belinda svinger:
En Deel i Krøllerne af hendes Haar,
En Deel paa Vagt om Barm og Skuldre staaer;
en Deel om Skjørtet. Men forfærdede
De alle Skjæbnens Slag imøde see.
</body>
</poem>

<poem id="blicher20030915110c">
<head>
   <title>Tredie Sang</title>
   <toctitle>Tredie Sang</toctitle>
   <linktitle>Haarlokken, tredie Sang</linktitle>
   <firstline>Nær ved den Eng, et evigt Foraar pryder</firstline>
   <notes>
      <note>Efter Popes <xref poem="pope2003091504"/>.</note>
   </notes>
</head>
<body>
Nær ved den Eng, et evigt Foraar pryder,
Hvor Thames under høje Mure skyder,
Et Slot sig hæver op mod Skyers Favn;
Derfra det nære Hampton har sit Navn.
Her Bretlands Statsmænd mangen Dom afsiger -
Snart over Konger og snart over Piger.
Her kan man tvende Rigers Dronning see,
Faae stundom gode Raad og stundom Thee.
Her Riddere og Damer sig indfinde;
Og mange lærerige Timer rinde
I Tale on det gamle Englands Ære,
Og om, hvor nu det næste Bal skal være.
Een roser Dronningen, og Een en Hat,
Og Een en Hund, og Een en elsket Kat;
Mens Sommes gode Navn faaer Skam og Last.
I Pauserne, hvori man ikke vaaser,
Man bruger Vifter og man bruger Daaser.
   Nu Solen er forbi Meridianen
Og glider meer og mere ned ad Banen.
Den sultne Dommer efter Maden længes;
Thi dømmer han, og Delinqventen hænges.
Fra Børsen gaaer den trætte Kjøbmand hjem -
Just nu Belinda triner modigt frem
Mod tvende Riddere: see vor Heltinde
Vil ene dem i L'hombre overvinde.
   Flux ordner sig til Slag tredobbelt Hær,
Tre Gange trende Kæmper i dem hver,
Og som Belinda sin i Orden retter,
En Sylphe strax paa hvert et Kort sig sætter.
Først Ariel sig paa Spadille svang,
Dernæst de andre efter Stand og Rang;
Thi Sylphen glemmer ej, at før som Qvinde
Hun altid søgte første Plads at vinde.
   See! fire Konger frem til Kampen rykke
Med Fipkæg og med Knebelsbarter tykke.
Og frem med dem de fire Damer trine
Med Blomst i Haand og majestætisk Mine;
Med Hellebarder og i korte Klæder

De Knektes kjekke Skare rask fremtræder,
Og af Gemene end en større Rad
Belaver sig paa Strid og Blodebad.
   Saasnart Belinda Hæren mynstret har,
,,Spar blive Trumf!'' skreeg hun, og Trumf blev Spar.
Til Kampen skride hendes Matadorer,
Som Generaler for de sorte Morer:
Spadille - Sejerherre som han plejer -
Med tvende Fanger henad Bordet fejer.
Manille som Næstcommanderende
Et lige Mod og Lykke lader see;
Men Basta (nu sig Lykken vender bort)
Een Trumf kun fanger og et Pøbelkort.
Hans sorte Majestæt fremtriner næst
Med brede Sabel og broderet Vest;
Det ene Been han mandigt fremad strækker,
Det andet den baldyrte Kaabe dækker.
Rebelske Knægt, som tør ham Spidsen byde,
Nu fangen maae sin Daarlighed fortryde.
Klørknægt, som tidt i Strid i Polskpas drog,
Og Dronninger og Konger tappert slog, -
Ustadig Lykke! - hjælpeløs nu maae
Af sejrrige Spar sig lade slaae.
   Saasnart for Nymphen begge Hære vige;
Men nu begynder Grevens Sol at stige:
Hans stærke Skjoldmø, Dronning over Sparer,
Imod den sejrende Armee udfarer.
See! Klørernes stormægtige Tyran
Som første Offer for Heltindens Hand
Maae døe; hvad nytter ham hans brede Svær?
Hvad nytter ham, at han Jordkuglen bær,
Og efter sig en Kongekaabe slæber?
Hans Tid er kommen - ham en Qvinde dræber.
De tappre Rudere nu Greven priser:
Den Konge, som kun halvt sit Ansigt viser,
Med sin Gemal forfølger slagne Fiende,
Og over ham en herlig Sejr de vinde.
Den grumme Skjæbne Rudere med Klører,
Og Hjertere, i vild Uorden fører
Henad den grønne Slette - ret som naar
En Hær af Tyrker udi Flugten slaaer
En blandet Hob af Perser og Kalmukker,
Araber, Morer, Negre, Mamelukker,
Af mange Farver og forskjellig Dragt:
De jages, og blandes af den samme Magt.
Den trædske Ruderknægt - ha! svage Qvinde!
Forfører skjændigt Hjerternes Fyrstinde;
Da blegner brat Belinda, nu hun skuer,
Hvor stor og rædsom Fare hende truer.
Sært er det, at hun ej af Angest døer
Just lige i Codillens grumme Kløer.
   Men nu - som tidt i et fortvivlet Land
Et hurtigt Greb det Hele frelse kan -
Ulykkelige Hjerter-Æs fremtræder.
Det seer den Konge, som endnu begræder
Sin fangne Dronning: Hævnen ham opskammer;
Han Æsset som en Lynildstraale rammer.
Med Jubelraab Belinda Salen fylder:
Man hende som en Sejerherre hylder.
   O! blinde dødelige! alt for svage!
Snart skal Belindas Hæder svinde væk,
Og hendes Fryd forvandles brat til Skræk.
Den sejerrige Dag hun snart forbander;
Thi see! Med Kopper og med Kaffekander
Er Bordet dækket; Moccabønnen brager,
Maskinen syder, Kaffemøllen knager.
Til Ilden puste Sylpherne med Kraft;
Sølvtuden sprudler ud den kjære Saft,
I Chinas Leer den dampende nedflyder,
Og baade Lugt og Smag paa eengang fryder.
Trindt luftig Garde svæver om Belinde,
Og, som hun drikker, vifte køle Vinde
Paa varme Drik,; mens Een med Vinge fiin
Bedækker det kostbare Musselin.
   Den Drik, som en Politicus opluer,
Saa han med lukte Øjne gjennemskuer
Hvert Kabinet, den samme nu opsender
Til Grevens Sjel en List, saa at han kjender
Grangivelig den Vej, hvorpaa han faaer
Hiin Lok udaf Belindas skjønne Haar.
Holdt, frække Yngling! før det er forsilde;
Frygt Guderne! og tænk, hvor saare ilde
Det Scylla gik, da hun, forført af Pokker,
Fik Lyst til Nisus's guldgule Lokker.
Men naar til Synd en Dødelig sig bøjer,
Hvor let og snar ham Skjæbnen da ej føjer!
Thi som han Tanken fik, Elarissa strax
Af Futteralet tog tvebenet Sax.
(Saa i Romaner væbne Damer Helten,
Og gi'er ham Skjærf og Sværd og Spyd til Feldten.)
Han tager Gaven med ærbødigt Buk,
Og bag Belinda sætter sig paa Huk.
Med Saxen nu paa sine Fingerender
Han sagte hæver sig, og den udspænder, -
Just som Belinda over Kaffekoppen
Lidt fremad bøjer Hovedet og Kroppen.
Et tusind Aander ængstelige henfare,
Paa dyrebare Lok at tage vare:
Tre Gange pustende de om den svinge,
Tre Gange dingled hendes Ørenringe;
Tre Gange og Belinda saa sig om,
Tre Gange Fienden veeg og atter kom.
   I samme Stund den arme Ariel
Forsøgte at see ind i Pigens Sjel;
Paa Blomsterkosten, ved den Skjønnes Barm,
Han sætter sig, og seer - o Skam og Harm! -
En jordisk Elsker i det svage Hjerte.
Han studser - sukker - sørger - skyer med Smerte;
Unyttig er hans ængstelige Vagt,
Nu Skjæbnen har tilintetgjort hans Magt.
See! Saxen aabner vidt sin brede Mund,
At skille Haaret fra dets Fødegrund;
Men før den end faaer klippet Haaret over,
En stakkels Sylphe sig imellem vover,
Og deler Skjæbne med Belindas Haar.
Dog snart tillukker sig en Sylphes Saar;
Ej saa det Haar, som nu, ved Saxens Gene
Udskilt, sig aldrig mere skal forene.
Fra Damens Øjne skyde Lynildsflammer,
Og hendes Skrig opfylder Sal og Kammer.
Ej skriges højere af Qvindemund
For Ægtefælle og for Skjødehund,
Og aldrig stærkere der skraales, naar
En Thekop Kammerpigen sønderslaaer.
   ,,Lad Laurbærkrandsen nu min Tinding pryde!''
Saa høres Sejerherren stolt udbryde:
,,Saalænge Lærker udi Luften synge,
,,Og Londons Damer i Kareter gynge,
,,Saalænge Taarer paa Romaner rinde,
,,Saalænge Piger Elskovsbreve skrive:
,,Mit Navn, min Heltedaad skal priset blive.
,,Hvad Tiden sparer, ødelægger Staalet;
,,Den strænge Skjæbne driver Alt til Maalet.
,,Staal ødelægger Guders stolte Værk,
,,Selv Trojas Muur - var den end nok saa stærk -
,,Hvad Under da, o Nymphe! om dit Haar
,,Ved Staalets Magt den samme Ende faaer?''
</body>
</poem>

<poem id="blicher20030915110d">
<head>
   <title>Fjerde Sang</title>
   <toctitle>Fjerde Sang</toctitle>
   <linktitle>Haarlokken, fjerde Sang</linktitle>
   <firstline>Men lønlig Smerte qvalte Nymphens Røst</firstline>
   <notes>
      <note>Efter Popes <xref poem="pope2003091505"/>.</note>
   </notes>
</head>
<body>
Men lønlig Smerte qvalte Nymphens Røst,
Dyb Harme kogte heed i hendes Bryst.
Ej Konger, som i Krigen fangne bleve;
Ej knibske Møe, som maatte overleve
Sin Skjønhed; Grever ej, som Kurven fanger;
Tyrannen ej, som døer foruden Anger;
Ej gamle Damer, hvem et Kys bli'er nægtet
Ej Cynthia, naar Kaaben skjævt er hægtet, -
Har følt saa dybt og smerteligt et Saar,
Som Du, o stakkels Pige! for dit Haar.
   Just i den Stund, da Sylpherne forsvinde
Med Taarer fra den plyndrede Belinde,
Flux Umbriel, en Aand udaf de fule,
Til Jordens Centrum gaaer ned til den Hule,
Hvor Spleens Gudinde boer. Han Hytten rækker,
Som evigt Mulm for Solens Straale dækker.
Et sodet Fjeld udover Taget luder,
Og kolde Østenvind tungsindigt tuder.
Gudinden ligger der, men ej alene;
Thi nær ved Hovedgjerdet staaer Migraine,
Ved Fødderne Vapeur. To Kammerpiger
Fra Siderne af Sengen aldrig viger:
Den ene, Ondskab, gammel og forgrædt,
I Sort og Hvidt fra Fod til Isse klædt,
Med Bønnebøger under hendes Arm,
Skandskrivter, Smædevers i hendes Barm.
Affectation den anden Terne hedder:
Hun paa en rigt broderet Sopha sidder,
Vant til at læspe og med Ho'det hælde,
At smægte sygeligt og Taare fælde;
For Sygdoms eller Syns skyld sig at dække
Men Sløret halvt; sig halvt hendaanet strække
I vammelsød Tungsindighed. (Man siger,
Slig Sygdom overfalder somme Piger,
Naar med Forfærdelse og Hjertevee
De nye Moder først paa Andre see.)
   I Taager, som bestandig Hytten skjule,
Sælsomme Skikkelser, blaae, blege, gule,
Snart hæslige som Munkes - rundtom svømme:
Nu Djævle gloende med Øjne røde,
Nu gyselige Gjenfærd af de Døde;
Her af gedigen Guld et heelt Pallads,
Og hist et Tempel af det pure Glas.
En talløs Skare stander trindt omkring
Forvandlede fra Mennesker til Ting:
Gudindens Værk! see her staaer Kaffekanden,
En Arm strakt ud som Tude, og den anden
Ombøjet til en Hank. Her gaaer en Gryde;
En Tønde høres hist i Suk udbryde.
En Pølse snakker her, og hisset græder
En Søsterkage; Mænd i Qvindeklæder
Om Gjordemødre raabe, og Smaapiger
Som Rødviinsflasker højt om Tolde Skriger.
   Med Milturt i sin Haand, foruden Fare,
Gaaer Gnomen gjennem denne fæle Skare,
Og strax Gudinden saa at hilse vover:
,,Knarvorne Dronning! som befaler over
,,Det smukke Kjøn fra femten til halvtreds,
,,Med Enevælde her og andetsteds;
,,Du Moder til Begejstring og Vapeur!
,,Til vittig Ondskab og til ondt Humeur!
,,Som gjør, at slette Digte skriver hiin,
,,Og denne derimod ta'er Medicin;
,,Som køler hos de Ømme Blodets Varme,
,,Og la'er de Fromme gjøre Bøn af Harme!
,,Der er en Nymphe, som din Magt ej rører,
,,Som tusind Fleer til godt Humeur forfører.
,,Men, o! om nogen Tid din Gnome vidste,
,,Paa glatte Kind en Finne at indliste,
,,Og fra et Ansigt Blodet at bortdrive
,,Ved en forloren Solo; eller rive
,,En Kniplingsstrimmel eller Bordt istykker;
,,Om nogen Tid jeg stiftede Ulykker
,,Ved at opvække grundløs Jalousie,
,,Og skabte Horn i oprørt Phantasie;
,,Om nogen Tid et Sæt jeg har spoleret,
,,Og en Coquettes Ansigt udgraveret;
,,Ja, om jeg slog med Sygdom Skjødehunde,
,,Som ingen Frues Taarer læge kunde -
,,Lad mig med Ærgelse Belinde ramme!
,,Jeg slaaer den halve Verden med det samme.''
   Med vrantent Blik Gudinden synes, som
Hun vil afslaae, hvad Gnomen beder om,
Skjøndt hun bevilger det. En Sæk hun ta'er,
Liig den, hvori Ulysses fordum bar
Stormvinde: (som Mæoniden sjunger)
Den hele Kraft af Qvindelige Lunger,
Suk, Hulken, Tuden, Hvinen, Skjænderi,
Hun stopper - dog med Møje - ned deri.
Endvidere en Flaske hun opfylder
Med angst og Besvimelse, og tylder
Derpaa en god Deel Taarer. Gnomen tager
Taknemmelig mod Gaverne, og drager
Tilbage til det Sted, hvorfra han kom.
   Der finder han Belinda sunken om
I Myras Arme, med udslaget Haar
Og Øjne, hvori Kummer malet staaer.
Men Gnomen over dem sin Pose løser
Og alle Furier med Eet udøser.
Belindas Blod begynder brat at syde,
Og Myra Olie i Ilden gyde,
Og ,,arme Pige!'' hulkende at skrige;
(Mens Hampton højt gjentager: ,,arme Pige!'')
,,Med saa utrættet Flid har derfor Du
,,Til Kam, Pomade, Pudder vendt din Hu!
,,Har derfor Du de bløde Lokker gjemt
,,I Fængsel af Papiir - ja piint og klemt
,,Med hede Jern? Og har du derfor baaret
,,Standhaftigen det tunge Bly i Haaret?
,,Ha! skulde da den Frække røve kunne
,,En Lok, hver Cavalier vil ham misunde?
,,Nej! det forbyde Æren, hun, som skalter
,,Med Enevælde over os; hvis Alter
,,Vor Ro, vor Fryd, vor Dyd vi offre paa!
,,Det er, som om jeg allerede saae
,,Dig fra din Skjønheds Throne degraderet,
,,Din Ære ved en Hvisken plat spoleret!
,,Hvorledes, ak! skal jeg forsvare den?
,,Man uden Skam ej være kan din Ven.
,,Og skal da hvert nysgerrigt Øje see
,,Den skjønne Lok, den uskattelige,
,,Bag Glas, som Diamanters Glands omringer,
,,Paa den nifold forhadte Greves Finger?
,,Nej før skal Græs paa Kampestene groe!
,,Før skal Poeter i Palæer boe!
,,Og før skal Himmelen og Jorden brænde,
,,Tilbage til et Chaos atter vende!
,,Ja før lad Aber, Mandfolk, Skjødehunde,
,,Samt Papegøjer - Alt gaae reent tilgrunde!''
   Saa taler hun, og byder Herr von Affe,
Sin Cavalier, at han skal Lokken skaffe;
Han - af Gulddaasen sin med Rette stolt,
Som af den Maade, han sit Spanskrør holdt -
Først aabner Daasen, sig en Priis udtager,
Og derpaa siger: ,,Herre! hvad behager?
,,Hvor har De Lokken? Ej! for Satan, Greve!
,,Den Spas var lidt massiv - er det at leve?
,,Det var som Fanden! troer de, det gaaer an?
,,Jeg beér dem nok engang!'' Saa talte han,
Og lukte Daasen. - ,,Vel'' - var Grevens Svar -
,,Det gjør mig ondt, at den, som talet har
,,Saa skjøndt, skal have talt saa reent forgjæves;
,,Men ved den Lok, som her i Vejret hæves,
,,Den dyrebare Lok, som, eengang skaaret
,,Fra Hovedet, skal aldrig meer med Haaret
,,Forenes paa sin Svanehals - jeg svær,
,,Saalænge som min Næse trækker vær,
,,Den Haand, som Lokken vandt, skal bære den!''
   Saa taler han, og gaaer ad Gulvet hen
I stolt Triumf. Men Umbriel, den hadske,
Ta'er Tolden af den sorrigfulde Flaske.
I yndig Sorg strax viser sig Belinde,
Og Taarer fra de matte Øjne rinde.
Paa hendes Arm det blege Ansigt laae;
Med Suk hun løfted det og talte saa:
   ,,Nu, gid til evig tid forbandet være,
,,Den Dag, som haver skilt mig ved min kjere,
,,Min bedste Lok! o vee mig Arme, vee!
,,Hvi skulde mine Øjne Hamton see?
,,Vel har jeg ej den første Pige været,
,,Hvem Hoffets Glands har lokket og besnæret;
,,Men hellere jeg leve gad og døe
,,Useet, umisundt, paa en øde Øe,
,,Hvor man i L'hombre aldrig bliver Beet
,,Ej drikker The, ej kjører i Kareet,
,,Der skjult min Skjønhed for hver dødligt Blik! -
,,Ak! hvorfor mon jeg dog isinde fik,
,,At give mig i Kast med unge Grever?
,,Nej lykkelig den Mø, som hjemme lever,
,,Og beder! - ja nu veed Du, stakkels Pige!
,,Hvad denne Morgens Varsler vilde sige!
,,Tre Gange Kammen jeg af Haanden tabte,
,,Tre Gange Moppe paa sin Pude skabte,
,,tre Gange smak Schatollet, Poppe skreg;
,,Ja selv i Drømme mig et Syn opsteeg,
,,Jeg nu maae troe; desværre lidt forsilde!
,,See disse Haar, som Saxen spare vilde,
,,Jeg offrer selv. Ej blive skal tilbage
,,Den Søsterlok, som sørger for sin Mage,
,,Og i dens haarde Skjæbne forudseer
,,Sin egen med, og ret indstændig be'er
,,Om Saxen. Grumme Greve! hvorfor tog
,,Du just min bedste Lok? Der var jo dog
,,Haar nok foruden den, Du kunde tage.''
   - Saaledes endte hun sin bittre Klage.
</body>
</poem>

<poem id="blicher20030915110e">
<head>
   <title>Femte Sang</title>
   <toctitle>Femte Sang</toctitle>
   <linktitle>Haarlokken, femte Sang</linktitle>
   <firstline>Slig Klagesang til Taarer Alle rører</firstline>
   <notes>
      <note>Efter Popes <xref poem="pope2003091506"/>.</note>
   </notes>
</head>
<body>
Slig Klagesang til Taarer Alle rører,
Men Skjæbnen havde tillukt Grevens Ører.
Forgjæves prøver Myra ham at bøje
Med skarpe Ord; men spildt er hendes Møje.
Hvo skulde vel, naar ej Belinda kan?
Ej stivere var den Trojanske Mand,
Da Anna bad, og Dido, hendes Søster,
Rev sine Haar og kradsede sine Bryster.
   Men nu Clarissa høres saa begynde -
Idet hun slaaer sin Vifte ud med Ynde:
,,Siig, hvorfor man de skjønne meest mon prise?
,,De Skjønne, som af Gjække og af Vise
,,Faae Englenavn - som Engle og tilbedes.
,,Hvi mon i Klippen og i Havet ledes
,,Om Prydelser, hvormed man os kan dække?
,,Hvi staaer ved vor Karet den lange Række
,,Af Cavalierer? Hvorfor mon Parket
,,Sees stirrende med Kikkert og Lorgnet
,,Mod Logerne?'' ,,,,Seer hist'''' - de borde sige -
,,,,I Skjønhed som i Dyd den første Pige!''''
,,Men al vor Hæder som en Røg bortfarer,
,,Hvis Sminkekrukken, Diamanters Glands
,,Dog Alderdom forjog og Rynker glatted:
,,Hvo var der da, som daarlig sig befatted
,,Med huuslig Dyd og med Oeconomie?
,,Ja, selv en Helgeninde skulde ikke
,,Ved Sminke eller ved forelskte Blikke
,,Sig skamme. Ej det da var Synd at male.
,,Men ak! da Skjønheds Sol engang skal dale,
,,Haar - med og uden Krøller - blive graae;
,,Da Sminket og Usminket falme maae -
,,Hun, der ad Mandfolk kimser, døe som Pige:
,,Hvad har vi da igjen? Jeg frit tør sige,
,,Det, at vor Magt vi vel at bruge veed,
,,Og bære vore Tab med Munterhed.
,,Ja Munterhed vil hjælpe -troer mig, Kjere!
,,Naar Graad og Skjænden heelt forgjæves ere:
,,Den ydre Skjønhed Øjet kan forføre;
,,Men sand Fortjeneste vil Sjelen røre.''
   Saa talte hun. Belinda rynked Næsen,
Og Myra kaldte det et Snerpevæsen.
,,Til Kamp!'' den djærve Skjoldmø skriger;
Og Blodet op til hvert et Hoved stiger.
I to Partier deelt den lange Række
Staaer op til Strid. Nu høres Vifter smække,
Højt rasler Silken - knager Hvalens Tænder;
Og Helte og Heltinder vildt udsender
Et blandt Skrig af hvinende Discanter,
Og grove Basser. Bløde silkevanter
Og hvide Handsker gribe rask til Vaaben -
Dog ej af de gemene - hele Hoben,
Liig fordum Guder, udi Striden gaaer,
Og frygter ej for dødelige Saar.
Saa kæmped Guderne paa Trojas Kyster:
Athene med de staalbeklædte Bryster,
Den raske Hermes, og den barske Ares,
Den kjælne Venus, som i Fingeren skares.
Olympen skjælver, Jovis Torden brøler,
Oprørte Hav Neptuni Trefork føler,
Selv Jorden revner, dens Indvolde vendes,
Af Dagens Lys Afgrundens Aander blændes.
   Nu Umbriel med sine sorte Vinger
I glad Triumf paa en Lampet sig svinger
Og seer paa Striden med en skummel Fryd.
Frenhældende paa Knappenaalespyd
Da andre Gnomer staae. See! Myra bryder
Igjennem Fiendens Rækker og udgyder
Fra begge sine Øjne Vredes-Gnister.
En Skjønaand Livet i Skærmydslen mister
Med samt en Sprader: Hiin gik Kjødets Gang
I Metaphor, og denne udi Sang.
,,Jeg føler Døden levende i mig''
Skreeg Tyndgenie, idet han kaster sig
Ned for en Dames Stol. Melydor sender
Et Jammersblik til Fienden op, og ender
Sit Liv med de bevægelige Ord:
,,I Deres søde Øjne Døden boer.''
(Saaledes og den gamle Svane synger,
Idet den døende paa Bølgen gynger.)
Det Øjeblik, da Hr. von Affe kaster
Clarissa ned, rask Chloe fremad haster,
Og myrder ham ned med et vredagtig Blik.
Hun smiler ved at see, hvor let han fik
Sit Banesaar; men Myras kjekke Ven
Ved dette Smiil flux lever op igjen.
   Nu løfte Xeus med højst retfærdig Hand
Den gyldne Skaal, og Mændenes Forstand
Imod Belindas liden Haarlok vejer.
Men Vægtens Tunge lige uvis svejer
Til denne Side nu, nu til den anden.
Da see! omsider stiger dog Forstanden,
Og Lokken synker. Først for Alvor nu
Belinda fremad foer, med blodig Hu,
Og meer end hverdags Lynild i sit Øje,
For den forvovne Greve at nedbøje;
Men han, som just det samme Ønske har,
Med lige Tapperhed mod Fienden ta'er.
Dog ham den frygtelige Mø betvinger
Blot med sin Tommeltot og Pegefinger:
Just hvor hans Næse Livsens Aande trækker,
En Priis Tobak den trædske Jomfru smækker.
Og alle disse pirrende Atomer
Bli'er ført og styrede af grume Gnomer,
Af begge Heltens Øjne Vandet flyder,
Og Salen af hans Nysen højt gjenlyder.
,,Nu skalt Du døe!'' saa lød Belindas Skraal.
Idet hun af sit Snøreliv tog en Naal.
(Den samme, som Heltindens Oldefa'er
Forpaa sin Hals som en Ringkrave bar.
Hans Enke efter ham lod den omsmelte
Til et Brystspænde i sit Fløjlsbelte.
Men som en Kladderkølle hendes Datter
Udi sin Barndom brugte den; og atter
Belindas Moder lader den omgjøre
Som saadan bæres den og af Belinda.)
   Mat læsper Greven: ,,Tænk ej, stolte Fiende,
,,Du længe overleve vil mit Fald!
,,En anden Kæmpe dig nedlægge skal!
,,Tænk ej, at døe min høje Sjel nedslaaer;
,,Men det, at efter mig min Fiende staaer.
,,Nej, lad mig heller Livet længe skue!
,,Og brænde levende i Amors Lue!''
   - ,,Herhid med Lokken!'' rundt i Salen lyder.
Ej skreeg Othello af saa vildt et Hjerte
For Klædet, som var Aarsag til hans Smerte.
   Men see! hvor store Planer strande!
Ja mægtige Monarker selv maae sande:
At tidt, naar Krigen til en Ende kom,
Det og var borte, som man sloges om.
Thi see! den Haarlok, som med Sviig blev vunden,
Bli'er allevegne søgt, men ikke funden.
En saadan Skat for Arme Dødelige
Var altfor stor - den maae til Himlen stige.
Vel mente Een og anden, at den fløj
Til Maanen op blandt det forlorne Tøj,
Som mistes her paa Jord, og gjemmes hist,
(Man veed jo for Exempel ganske vist,
De der i Kister Heltes Sjele Laaser,
Og Spraderes i smaa Snuustobaksdaaser.
Der findes brudte Eeder, fromme Gaver,
Som Synderen paa Sottesengen haver
Bortskjænket. Der, i Sløjfer bundne, hænge
Forliebte Hjerter, Vers af Digterdrenge.
Man Skjøgers Smiil hos Hofmænds Løvter finder,
Blandt Syges Bønner; Taarer, som nedrinder
Fra rørte Arvinger. Man Bien skuer,
Med tørre Sommerfugle, Lopper, Fluer
Og Philosopher; Lænker selv, hvori
Man fængsler Myg og hidsig Phantasie.)
   Men troe kun Musen, hun, som ene saae
Med Digterblik den op til Himlen gaae.
(Saa Romas Stifter samme Vej bortdrog,
Hvorvel kun Proclus saae den Cours, han tog.)
Vidt gjennem Luften, liig et Stjerneskud,
Foer og Belindas Lok i rummet ud;
Ja liig Kometen med sin lyse Hale
Man seer den straale højt i Himlens Sale.
(Ei Berenices Lokker halvt saa klare
Saaes fordum tindrende til Himmels fare.)
Antændt i flugten Sylpherne den skuer,
Og glade følge den mod hvalte Buer.
   Tidt smukke Fol skal den fra Pallmall see,
Og hilse med Musik tilbedende,
Lyksalig Elsker den for Venus tage,
Den Astronomen und ende opdage;
Ja selv af den vil Astronomen spaae,
Naar Rom og Frankerige skal forgaae.
Thi, skjønne Nymphe! sørg nu ikke meer!
Din Lok som yndigt Himmeltegn Du seer.
Ej all de, Du har endnu tilbage,
Skal Dig saa stor Misundelse paadrage.
Thi efter dine Øjnes mange Mord,
Naar Du har Snese Mandfolk bragt til Jord,
Naar disse faure Sole skal udslukkes,
Skal Musen denne Lok udødelig gjøre,
Og mellem Stjernerne dit Navn indføre.
</body>
</poem>

</content>
</section> <!-- Haarlokken -->

<poem id="blicher20030915111">
<head>
   <title>Farvel til min første Kjereste</title>
   <toctitle>Farvel til min første Kjereste</toctitle>
   <indextitle>Farvel til min første Kjereste</indextitle>
   <firstline>Jeg var ung, da Du mig første Gang</firstline>
</head>
<body>
Jeg var ung, da Du mig første Gang
Fandt blandt blomsterne paa Foraarsvang:
Bækken bugted surrende forbi,
Lærken sang henad sin Himmelstie.

Morgenvinden svam paa Marken hen,
Hvisled sagtelig, og taug igjen;
Blomsten bøjede sit Hoved lidt,
Rejste atter sig og nejed tidt.

Duggen løfted sig fra Dalen op,
Skyen krusede sin Purpurtop;
Maanen blegned og i Vesten veeg -
Solen blussende af Havet steeg.

Da, da steeg jeg med i freidigt Mod,
Let i Barmen løb mit unge Blod;
Søde Længslers Morgengry oprandt,
Tid og Rum henunder mig forsvandt.

Det var Dig, o! det var Dig, som drog
Drengens Sjel; og Dig hans Hjerte slog:
I usynlig Lænke var jeg lagt,
Kjendte ej den underfulde Magt;

Vidste ej, hvorhen Du vældigt foer
Med din Slave over Verdens Jord;
Sikker, salig laae jeg i din Arm,
Elskte! altid glad og altid varm.

Nu - men nu - hvor er hiint Trylleri,
Kjære Lænker, som jeg bandtes i?
Aarene henvælte som en Elv -
O min Kjereste! hvor est Du selv?

Først du kom hvergang jeg kaldte Dig -
End ukaldet Du besøgte mig;
Tidt og lønlig sank jeg til dit Bryst,
Drømte da om en udødlig Lyst.

Drømmen svandt. Min Ungdom foer afsted,
Tog mit Eden, tog min Elskte med:
Mødig gaaer jeg paa den kolde Jord -
Jeg, som før igjennem Himle foer.

Hvorfor kasted Du mig atter da
Til den Jord, som Du henrev mig fra?
Jordens Trængsler har din Elsker fat -
Hvorfor, Grumme! har Du mig forladt?

Er det Lønnen, for jeg fulgte Dig?
Er det Glæden, som Du viste mig?
Er det Paradiset, hvor vi To
Skulde boe i stadig Fryd og Ro?

Falske! ak hvi kom du til min Vej?
Lokked mig og flygtede - - O nej!
Uskylds Præg Du paa dit Aasyn bar;
Det er Skjæbnen, os adskillet har!

Eller skjuler Du dit Ansigt nu,
For til jordisk Elskov sank min Hu?
Vil maaskee Du kun et Hjerte heelt?
Mit, ak! er iblandt saa Mange deelt.

Vredes Du, for jeg de søde Smaa
Elsker ømt, og tidt forsage maae
Dig, min Ungdoms første, bedste Lyst? -
O! saa riv dit Minde af mit Bryst!

Smil ej, Maane! fra det dunkle Blaa!
Spøg med Vinden ej, I Blomster smaa!
Dæmp din Hvislen, kjælne Foraarsbæk!
Syng ej meer, o Fugl! fra grønne Hæk!

Brænd, o Sol! i Dunster qvalm og hed!
Stiig i Taager! synk i Skyer ned!
Mind mig aldrig om den Morgen klar,
Da din Straale hende til mig bar.

Bruus ej heller, Storm, paa hviden Hav!
Styrt ej, Fos, saa vildt i Klippens Grav!
Tidt hun og i Storm og Tordenlarm
Krystede min stoltberuste Barm.

Men Du Vestvind, kom med Slud og Rusk!
Pib tungsindig gjennem Lyngens Busk!
Hedelærke! Klynk Du Dagen lang
Over Moserne din Klagesang!

Var det - Himmel! var det muligt kun
End at finde Dig paa Jordens Rund,
Svæve med Dig, Elskte! Arm i Arm
Paa hiin første faure Straalekarm!

Nej, o nej! den Dag blier aldrig til -
Sluk dig, Haab! som atter tændes vil;
Sænk dig, Øje! her paa Verdens Øe
Aldrig skal jeg see min Himmelmøe!

Aldrig lytte til din Seraphsang,
Som tilforn mig sødt i Sjælen klang!
Aldrig, greben af unævnet Lyst,
Efternynne sittrende din Røst.

Er det - er det Dig, som hisset staaer?
Smiler sødt som i min fjerne Vaar,
Vinker mig op til dit varme Bryst,
Hvisker om den nærforglemte Lyst?

Ja! jeg kommer - briste saa hvert Baand,
Som til Jorden fængslede min Aand!
Spring, hver Lænke, som den bandtes i!
Du er min! og jeg er atter fri!

Atter kommer jeg i Ungdoms Ild,
Smil, o Engel! med din Mund saa mild;
Lad os som i gamle Dage gaae,
I min Lund, og ved min Bølge blaae!

Der vi To, os selv allene nok,
Glemte glemme Verdens vise Flok,
Tale kun med Blomstervrimlen hist,
Synge kun med Fuglen paa sin Qvist!

Skynd dig, Elskte! Flyv saa til mig ned!
Kom med al den første Kjærlighed,
Som jeg Dig i Morgenrøden saae,
Reen som Straalen, du neddaled paa!

O, - nej flye mig! flye for evig hen!
Du kun frister - daarer mig igjen!
O, jeg veed det: Du mig elsker ej!
Kun til glade Hjerter gaaer din Vej!

See ej til mig med dit Englesmiil!
Dybt det smerter som en giftig Piil!
Mind mig ikke om forsvunden Lyst!
Det gier Tungsind - ak! men ingen Trøst.

Ha! hvad vil Du? jeg er gammel snart;
Mine Dage rinde med en Fart;
Stemmen sagtnes, Gangen vorder tung -
Himmelmøe! men Du est evig ung.

Flye mig, flye! - dit Løvte er kun Sviig;
Jeg er fattig - Du est skjøn og riig;
Du vil Rolighed og sorgløst Liv -
Sorg og Uro er min Tidsfordriv.

Iil Du til de glade Skjalde hen!
Glædens raske Søn kun er din Ven -
Ha! forgjæves ømt Du til mig seer -
Flye mig snart, og frist mig aldrig meer!

O! men før du fra mig Arme gaaer,
Kys mig, Elskte! som i fordums Aar!
Smiil end eengang, som da ung og glad
Jeg hos Dig i Paradiset sad!

Borte er min korte Foraarslyst -
Skjænk da til Farvel mig Haabets Trøst!
At vi, naar jeg Dig atter seer,
Samles maae, for ej at skilles meer!

Alheden den 11 Oktober 1824.
</body>
</poem>


</content>
</section>

<section>
<head>
   <toctitle>Prologer og Lejlighedsdigte</toctitle>
</head>
<content>

<poem id="blicher20030915112">
<head>
   <title>Ved Forestillingen af en Forfatters første dramatiske Forsøg</title>
   <toctitle>Ved Forestillingen af en Forfatters første dramatiske Forsøg</toctitle>
   <indextitle>Ved Forestillingen af en Forfatters første dramatiske Forsøg</indextitle>
   <firstline>Modtag med fordomsfrie Blik</firstline>
</head>
<body>

Modtag med fordomsfrie Blik
En Ynglings første Digterprøve!
Spørg ej: ad hvilken Vej han gik,
Hvor - naar - hvordan han sig i Løn mon øve?
Men seer blot, hvad det er, han Eder byder,
Før Eders Bifald eller Mishag lyder!

Dog - hvorfor mishag? - Hvad ej Præget bær,
Vil af sig selv foruden Dadel falde;
Geniets første, bly, beskedne Skjær
Kan Skaansomhed til bedre Glands forkjæler;
Men Haan og Spot hans Mod og Iver qvæler.

Den unge Stridsmand huld Opmuntring finder,
Naar han skal øve første Vaabendyst;
Men om han ikke Sejerskrandsen vinder,
Sin Straf han bærer i sit eget Bryst.
Ej Du din Bistand saaret Kriger nægter -
En anden Gang, maaskee, han bedre fægter.

Tidt traadte den med Skjælven først paa Banen,
Der siden som en Helt sin Kamp bestaaer.
Lidt efter lidt han kommer flinkt i Vanen,
Og lystig, som til Dans, i Striden gaaer.
Er der ej bedre, ham at styrke Armen,
End strax at kyse ham fra Vaabenlarmen?

Sig efter Planten i deres Opvæxt lemper
Den snilde Gartner; han vil see, hvorhen.
Et svagt og gøglersk Irlys Ingen dæmper,
Det tændes, slukkes af sig selv igjen;
Men tidt et Frø nedtrædes i sin Spire,
Som, kjerlig fredet, skulde haven zire.

Modtager venlig da, hvad Eder gives!
Seer huldt en Ynglings første Digterflugt!
Lad i sit Frembrud Planten ej afrives!
Engang maaske den ydermoden Frugt.
Er det ej Manddomsild, hvad her I skue,
Kan Ungdomsgnist oppustes dog til Lue.
</body>
</poem>

<poem id="blicher20030915113">
<head>
   <title>Stambogsstykke</title>
   <subtitle>(Ved en Ynglings Udgang i Verden.)</subtitle>
   <toctitle>Stambogsstykke</toctitle>
   <indextitle>Stambogsstykke</indextitle>
   <firstline>Ud gaaer Du nu paa Livets Vej</firstline>
   <keywords>stambog</keywords>
</head>
<body>
Ud gaaer Du nu paa Livets Vej.
Brug Livet; men misbrug det ej!

I Modgangs Sky, i Medgangs Sol
Ej paa Dig selv, men Himlen stol!

Smag Glædens Skaal; men tøm den ikke!
Med Mod Du Sorgens Kalk uddrikke!

Tjen for dit Brød; men ej som Slave!
Tag glad mod Løn - ej saa mod Gave!

Arbejd! for at Du Dig kan hvile!
Hvil! at til Arbejd Du kan ile!

Gjem ej paa Guld! bortkast det ej!
Til ærlig Fordeel siig ej Nej!

Blandt Alvorsdaad forsmaae ej Skjemt!
Skjemt saa, at Alvor ej bli'r glemt!

Elsk, Yngling! men forelsk Dig ikke!
Hav Venner! men forvæn dem ikke!

Tag vel mod Raad; men brug ej alle!
Giv ingen, før Man Dig mon kalde! -

Mistænk ej Nogen uden Skjel!
Troe heller Ingen alt for vel!

Vær til at see og høre snar!
Seendrægtig derimod til Svar!

Ej fremmed Løndom efterspor!
Gjem vel enhver, Man Dig betroer!

Skye Strid saalænge som Du kan!
Men tvinges Du, da strid som Mand!

Hiig ufortjent ej efter Ære!
Fortjent med Ydmyghed Du bære!

Fra Lasters Plet hold reen din Sti!
Fra lønlig Brøde viid Dig fri! -

Thi tungest Byrde, Nogen veed,
Er dog en tung Samvittighed.

Saa gaae med Gud din Bane frem!
Da gaaer Du ikke hen, men hjem.
</body>
</poem>

<poem id="blicher20030915114">
<head>
   <title>I en ung Piges Stambog</title>
   <toctitle>I en ung Piges Stambog</toctitle>
   <indextitle>I en ung Piges Stambog</indextitle>
   <firstline>Vort Liv ved Billeder betegnes maae</firstline>
   <keywords>stambog</keywords>
</head>
<body>

Vort Liv ved Billeder betegnes maae:
Lær dem, min Pige, rigtigt at forstaae!

,,En Drøm er Livet'' høres Een udbryde:
Ja! - men, som haver meget at betyde.

En Krig det nævnes og. Derfor ej frygt!
Fred med Dig selv! saa kan du stride trygt.

Man kalder Livet og et skuespil:
Spil med! men aldrig Dig til Skue stil!

Man det en sejlads kalder og det med Sande:
Dyd styrer Dig! da skal Du ikke strande.

Et blomsterbed saa Mange Livet fandt:
Men vogt dig! der er giftige iblandt.

Man nævner Livet og et Lykkespil:
Stol ej paa Lykken, hvis Du vinde vil!

At ligne Livet ved et Gjæstebud,
Er ej saa sandt, som det seer lystigt ud.

Det ligner meer en Skole; Græd ej, Kjere!
Om Modgang Skolemesteren mon være.

En Vej - det passe bedst: Gud lede Dig!
Saa skal din Rejse endes glædelig

</body>
</poem>

<poem id="blicher200309151115">
<head>
   <title>Sneeklokken</title>
   <subtitle>(Forsang til en Nytaarsgave under denne titel. 1826.)</subtitle>
   <toctitle>Sneeklokken</toctitle>
   <indextitle>Sneeklokken</indextitle>
   <firstline>Naar alle Blomster slumme i kolde Vintergrav</firstline>
</head>
<body>
Naar alle Blomster slumme i kolde Vintergrav,
Jeg vaagner af min Dvale, og kaster Dækket af.
Jeg hører Lærken synge højt udi Himlen blaa,
Og med sin klare Trille om Vaarens Glæder spaae:
Jeg kan ej længer tøve; jeg veed, min Tid er kort,
Jeg nyde maae mit Liv, før det atter iler bort.
Men der er koldt deroppe, og gjennem Iis og Snee
Jeg maae mig Vejen bryde, før jeg kan Solen see.
End Marken er saa øde, saa eenlig staaer jeg her;
Af mine Brødre ingen jeg finder hos mig nær:
Da bøjer jeg mit Hoved, i Utid kom jeg frem,
Og før de andre vaagne, jeg vender atter hjem.
Dog krandser Haabets Farve mig med sit blege Skjær:
Jeg skal dog ej uændset uelsket blomstre her.
En Ungersvend kan finde den hvide Vinterblomst,
Og tænke i sit Hjerte paa Vaarens Atterkomst;
Kan vandre med sin Pige fortrolig Arm i Arm,
Og kjælent hende gjække med Blomsten ved sin Barm.
Og før igjen jeg segner hen i det lange Blund
Et Kys saa varmt jeg nyder af Pigens Rosenmund.
Naar skjønnere frembryde de Sommerblomster smaae,
Naar mellem Roser dufte Violerne saa blaae:
Maaskee en kjerlig Taare dog skjænkes mig i Løn,
Et kjerligt Hjerte tænker paa Vintrens blege Søn.
</body>
</poem>

<poem id="blicher20030915116">
<head>
   <title>Epilog</title>
   <subtitle>(Efter en Tragedie)</subtitle>
   <toctitle>Epilog</toctitle>
   <indextitle>Epilog</indextitle>
   <firstline>Ej blot til Lyst! saa sige vi, naar lystig Skjemt</firstline>
</head>
<body>
,,Ej blot til Lyst!'' saa sige vi, naar lystig Skjemt
Gjør Hjertet til en mild og aandig Glæde stemt;
Naar skjelmt Thalia bag sin gamle Maske leer,
Og ind til Daarerne med Satyrsvøben seer.
Indklædt i Spøg saa mangen Sandhed her man fatter;
Man underviser og man lærer under Latter.
Indklædt i vittig Skjemt saamangen Alvorslære
Til Hjertet finder Vej, og Frugter monne bære.
Saaledes glider Sandheds bedste Pille ned,
Forsødet ved Poetens kloge Lystighed.
Man lytter villig til den muntre Lærers Røst,
Og tænker smilende: ,,Saamænd! ej blot til Lyst!''
,,Ej blot til Lyst!'' med større Føje maae vi sige,
Naar Melpomene med sin Dolk vi see fremstige;
Naar under dybe Suk med Taarer paa sin Kind
I Hjertets Labyrinther hun os leder ind;
Naar Lidenskabens høje, vilde Vovespil
Hun i et sanddru Spejl os foreholde vil.
Naar Lasters skumle Hær til Kamp mod Dyd sig lejrer,
Vi see den tabe dog tilsidst - selv om den sejrer.
Naar Dyden straaler i sin himmelske Gestalt,
Vi see den dog sejre tilsidst - selv om den faldt.
Vort Hjerte vexelviis af Haab og Frygt bevæges,
Af Kummer saares det - ved Fryd det atter læges;
Nu klemmes det af Sorg, nu svulmer det af Harm;
Nu Had - nu Kjerlighed opluer i vor Barm, -
Indtil bag Dækket flux den hele Scene svinder.
Lidt efter lidt man da sig summer og befinder,
Da lægger sig den Storm, som vores Sind oprørte;
Dog er det, som vi end en sagte Susen hørte,
Vi mærke af en Efterklang udi vort Bryst:
Det var - skjøndt kun et Digt - dog ikke blot til Lyst.
</body>
</poem>

<poem id="blicher20030915117">
<head>
   <title>Prolog</title>
   <subtitle>(Ved et Privattheaters Aabning)</subtitle>
   <toctitle>Prolog</toctitle>
   <indextitle>Prolog</indextitle>
   <firstline>Højtærede Herrer og Danneqvinder!</firstline>
</head>
<body>
Højtærede Herrer og Danneqvinder!
De mig i den største forlegenhed finder:
Prologen jeg nemlig skulde fremsagt -
En behagelig Pligt, man mig havde paalagt -
Jeg kommer præcis som Klokken er fem,
Og venter, Forfatteren skal træde frem
Med sit Aandsproduct; men der kommer Ingen,
Og sagtens borde jeg see lidt til Tingen,
Jeg skal fremsige - men Tiden render,
Orchestret stemmer, man Lysene tænder;
Enhver er færdig, paaklædt og sminket,
Souffleuren i Hullet - man venter paa Vinket;
Døm om nu den Angest, i hvilken jeg sattes:
Alt er istand, men - Prologen fattes!
   - Hvor kan jeg sige, hvad ikke jeg ved?
Sligt skrider langt over min Duelighed.
Jeg kunde da rigtignok finde paa
Adskillige Tanker, og sige som saa:

   Mine Herrer og Damer! Tiden er kort,
Derfor bør den ikke gaae unyttet bort;
Ved sindrig Spøg og ved vittig Skjemt
Blier alskens Bekymringer lettest glemt,
Naar Thalia smiler som Sol i Vaaren,
Da glattes Panden, da tørres Taaren.
Jeg kunde endvidere sige: De seer,
At Vinteren nærmer sig meer og meer;
Den grønne vaar og den gule Høst
Er borte med al sin oplivende Lyst;
Løvfaldet begynder i mørknende Skove,
Og Søen vælter en højere Vove;
Regnskyerne drive og Blæsten tuder,
Og Hagelen pidsker paa dugslaa'de Ruder.
Men det er jo Noget, de Alle vide:
At det vil fryse om Vinters Tide,
At Dagene kortes og Nætterne længes,
Og at under saadan Omstændighed trænges
Til muntert samqvem, Musik og Dans,
Til Føde saavel for den indre Sands,
Som for den ydre. Jeg kunde end mere
Ret net og tydeligt deducere,
Bevise baade med Glæde er ingen Synd.
Men derfor behøves ej Sort paa Hvidt,
Det er altsammen sagt baade godt og tidt,
Paa Vers og i Prosa - paa Dansk og paa Tydsk:
Jeg kan ikke sige det bedre paa Jydsk.

   Ja saaledes kunde jeg længe nok snakke -
Skam skulde Forfatteren faae paa sin Nakke!
For den Prolog, som han ikke har gjort
Men ,,bagefter'' hjælper dog ikke stort.

   Jeg derfor eenfoldig vil forkynde:
Nu skal vor Vinterglæde begynde!
Hil hver, som kommer med ærligt Bryst,
Hvor Krandse vi flette for skyldfrie Lyst!
Hil hver en ædel Ven og Veninde,
Som villig et Blomster i Krandsen mon binde!
Hil den, der spiller! Hil den, der seer!
Hil den, der skjemter! Hil den, der leer!
Til gottende Moro med Vennehu
Vi Samle os ofte og glade som nu!
</body>
</poem>

<poem id="blicher20030915118">
<head>
   <title>Holbergs Minde</title>
   <toctitle>Holbergs Minde</toctitle>
   <indextitle>Holbergs Minde</indextitle>
   <firstline>Stor er den kunst ved Plectrets Mesterslag</firstline>
   <notes>
      <note>* Epilog, fremsagt paa Viborg Privattheater den 27de Oktober 1822, efter en Holbergsk Comoedie ved Digterens 100aars Jubilæum.</note>
   </notes>
</head>
<body>
Stor er den Kunst ved Plectrets Mesterslag
At tænde Modets Gnist paa Kampens Dag,
Og lære Ynglingen at trodse Faren;
Og, som Tyrtæus, til Besærkergang
At vække slagne Hære, og ved Sang
At vinde Sejeren fra Fiendeskaren.

Skjøndt er det at fortælle Heltes Id,
Bevare Mindet om en kraftfuld Tid,
Og vældig Daad til Efterslægten bringe;
At rejse Stenen paa den Ædles Grav,
At hæve Sangens Toner som et Hav,
Der bruser evigt under Stormens Vinge.

Sødt er det og i Vaarens grønne Lund
Om Kjerlighed at høre Sangens Mund,
Og føle sig henrykket over Jorden:
Vaucluses Fjeld fornam Petrarcas Sang,
Og gjennem tusind Aar dens Efterklang
Skal tone vidt fra Syden og til Norden.

Blandt dem var ej vor Ynglingsskjald, og dog -
Og dog han os med Himmelvælde drog
Hen til de glade, her ukjendte Toner.
Ej paa Cothurnen treen han stoltelig;
Paa Sokker han i Hjertet lister sig
Og med vort Livs Tragedie forsoner.

Alene som Satirens Konge staaer
Vor Holberg og hans Tryllescepter naaer
Fra Nidaros og ned til Ejderens Vange.
Lad Plautus herske fjernt ved Tibers Strand,
Og Moliere i Gallers muntre Land:
Vi trænge ej til fremmed Bardes Sange.

Saalænge Bølgen slaaer mod Sølunds Bred,
Og Sarpen bruser over Klippen ned,
Skal Klims og Paarses store Skjald os fryde!
Hans Roes er, som hans Sang, udødelig:
Og vore Børn, som vi, skal samle sig,
For under Sang hans Bautasteen at pryde. <note>* Her gik Bagteppet op, og man saae Holbergs Bautasteen, som Thalia bekrandsede under følgende Sang til Melodie: ,,Hæv dig, glade Sang! fra Jorden''.</note>

Hæv Dig, Steen fra Norges Fjelde,
Højt og herligt her i Danmarks Lund!
Ufortært af Tidens Vælde
Stande Du til Verdens sidste Stund!
Dig et henrykt Folk oprejser,
Skjønsomt mod sin Ynglingsskjald;
Laurbærkrandset nu du knejser
I Thalias Tempelhal.

Sørg o Muse! tag din Maske
Fra dit taareædte Aasyn ned! <!-- taarevædte] taareædte ? -->
Bøj Dig over Skjaldens Aske!
Hvad Du misted, meer end Norden veed.
Ingen Kjerer Du rakte <!-- ?? -->
Hippocrens Guddomsdrift -
Dig han hid til Norden bragte,
Og fra os og Dig bortgik.

Men opløft Dig, Sang, fra Jorden!
Strøm fra Hjertet som et Kildevæld!
Hæv Dig over hele Norden,
Over Danmarks Dal og Norges Fjeld!
Rør Dig vældigt, danske Tunge!
Syng i tusindfoldigt Chor:
Ludvig Holberg, Scenens Konge!
,,Evig kjer og evig stor!''
</body>
</poem>

<poem id="blicher20030915119">
<head>
   <title>Epilog</title>
   <subtitle>(Ved Saisonens Aabning den 28de October med en Holbergsk Comoedie)</subtitle>
   <toctitle>Epilog</toctitle>
   <indextitle>Epilog</indextitle>
   <firstline>God Aften Allesammen! og mange Tak for sidst!</firstline>
</head>
<body>
God Aften Allesammen! og mange Tak for sidst!
   - I see saa nøje paa mig? - I Kjende mig dog vist?
Jeg hedder ellers Henrik med gunstig Permission,
Det er jo mig, som tjente hos denne Hr. Baron,
Man ogsaa kaldte Holberg. Den gode Mand er død,
Og spiser hos Apollo paa Parnasset nu sit Brød.
Som sagt, han er vel død nu; dog gaaer han stærkt igjen,
Og spøger meget ofte, især om Vinteren;
Og hvor man har lidt Løjer, der er han gjerne med,
Og skal han selv ej komme, han sender mig afsted.
   Saa har han dennesinde mig sendt fra Skjaldechor,
At takke for den Ære, I viste ham ifjor!
Og skal det stedse være ham til stor Contentement,
Om unde yngre Skjaldes alamodiske Sang
I ej forarges over hans gammeldags Maneer,
Men ad hans Skjemt imellem og ret af Hjertet leer.
Hernæst bød han mig sige:han vidste meget godt,
Hvad der forsamler Eder idag i dette Slot.
Han har i Almanakken sat Kors ved denne Dag,
Og hejset paa Parnassus det gamle danske Flag.
Den første Danneqvinde, vor gode Konges Viv,
Paa denne Dag begyndte sit skjønne Jordeliv;
Thi maae han og deeltage udi den høje Lyst,
Som fylder og som hæver hver Danneborgers Bryst;
Og blander han sin Stemme med det almene Raab:
,,Maria længe leve! de Danskes Fryd og Haab!''
</body>
</poem>

<poem id="blicher20030915120">
<head>
   <title>Kjædebrev</title>
   <subtitle>(Skreveti Aaret 1811 til Jens Lyngbye, da kaldet Sognepræst til Thunøe)</subtitle>
   <toctitle>Kjædebrev</toctitle>
   <indextitle>Kjædebrev</indextitle>
   <firstline>Goddag Hr, Jens! Velkommen hid til Thunøe Land!</firstline>
</head>
<body>
Goddag Hr, Jens! Velkommen hid til Thunøe Land!
Velkommen Nabo, thi naar du mod Vesten stander,
Du seer den Hytte, hvor din gamle Ven nu lander.
Jeg siger Hytte, thi det er en Præstegaard,
Og ikke et Palæ, hvor jeg nu Føden faaer.
Jeg siger Føden, thi det er jo Hovedsagen,
Og en Taar Øl man faaer vel sagtens og til Maden.
Jeg siger Øl, thi vinen nu lidt kostbar falder,
Og bare Vand i Tarmene slaaer tidt Rabalder.
Jeg siger Tarmene, thi Mave jeg ej har,
Men er saa tynd og slunken, som jeg altid var.
Jeg siger var, thi nu jeg efter Fedme tragter,
Og fra en smal Adjunct bli'er til en tyk Forpagter.
Jeg siger smal Adjunct, thi de blier ikke fede,
Som maae ved Husmandskost paa et Cateder svede.
Jeg siger svede, thi en god Motion det gi'er,
Naar baade traadt og sparket man tillige bli'er.
Jeg siger traadt, men mener ellers oversnøflet,
For Disputere-Lyst tilstrækkeligt Karnøflet,
Karnøflet siger jeg, thi slig en Hovedgrund
Ei refuteres let, som denne: Knegt, hold Mund!
Jeg siger Hovedgrund, thi hvordan man sig vrider,
Man immer dog tilsidst i sure Æble bider.
Jeg siger sure, thi det koster megen Møie,
Dumhed igaar, idag, imorgen at fordøie.
Jeg siger Dumhed, thi det kalder man Sottise,
Naar der er lidt Forstand i visse Folks Malice.
Jeg siger visse Folk, for jeg vil ingen nævne,
De ellers kunne sige paa mig og Mine hævne.
Jeg siger Mine, thi jeg haver mig en Kone,
Jeg ikke bytte gad for Svearikes Throne.
Jeg siger Svea, thi man der saa svimmelt sidder;
Jeg troer, at jeg faldt ned, om jeg endog var Ridder.
Jeg siger troer, thi man kan dog ej altid vide,
Om en Forpagter ej Statshesten kunde ride.
Forpagter siger jeg, thi det er Andres Ager,
Hvoraf jeg nu skal tærske Korn til mine Kager.
Jeg siger Ager, thi her er slet ingen Enge,
Ej heller noget Træe hvori man sig kan hænge.
Jeg siger hænge, thi her er slet ingen Søe,
Ja neppen nok en Dam, hvori man kunde døe.
Jeg siger kunde, thi det er ei sagt, man vil,
Man er endnu for ung og lykkelig dertil.
Jeg siger lykkelig, thi Penge jeg ej har,
Man Sundhed derimod, etcætera, min Faer!
Jeg siger cætera, thi Skjæbnen har beæret
   Mig med sit Venskab og en frugtbar Viv foræret.
Jeg siger frugtbar, thi alt i det første Aar
En Vugge med to Rollinger paa Gulvet staaer.
Jeg siger Rollinger, thi de er bitte smaa;
Det er kun et Par Aar, da man den første saae.
Jeg siger man, thi jeg var ikke selv tilstæde,
Da hans Tilstedeværelse begyndte med stor Glæde.
Jeg siger Glæde, thi det er en sand Plaiseer,
Naar tvende Elskende - jeg vil sige meer.
Jeg siger meer, thi sligt tør man slet ikke skrive,
For Hovedet ej af Blufærdighed at rive.
Jeg siger Hovedet, Thi naar først det er borte,
For Resten jeg ej gi'er en gammel lurvet Skjorte.
Jeg siger Skjorte, thi naar jeg haver ingen Særk,
Men stop nu! denne Digression var lidt for stærk.
Jeg siger Digression, thi egentlig jeg vilde
Dig bede, komme ofte her hos mig til Gilde,
Jeg siger Gilde, men jeg mener Smørrebrød
Med Ost og Pølse paa, samt Godtøl til vor Død.
Jeg siger til vor Død, thi saa er Smauserie,
Samt Kyssen, Drikken, og saa videre forbi.
Som os foruden dem i Jordens Dal fornøjer.
Jeg siger Dal, thi Jylland er et bakket Land.
Enfin, min søde Ven! kom nu saasnart Du kan!
Jeg siger Ven, men mener ogsaa din Veninde,
Jeg ønsker hende snarlig her hos mig at finde.
Jeg siger snarlig, thi min kjære Hr, Jens Lyngbye,
Naar Vinden østlig er, saa skynd Dig hid til Dyngbye.
Jeg siger Dyngbye, men jeg mener Randlev Bye;
Did skal Du paa en Skude fra Din Fæstning tye.
Jeg siger Fæstning, thi Du er for Gjæster sikker,
Kun ikke for Besøg udaf din Ven Steen Blicher.
</body>
</poem>

<poem id="blicher20030915121">
<head>
   <title>Til B. S. Ingemann 1815</title>
   <toctitle>Til B. S. Ingemann 1815</toctitle>
   <indextitle>Til B. S. Ingemann 1815</indextitle>
   <firstline>Fra min afsides Dal jeg nys frembrød</firstline>
   <notes>
      <note>* I Anledning af hans til mig i Minerva indførte Digt. (1815) - Jvfr. Gl. og n. Noveller, B. 1., S. 16.</note>
   </notes>
</head>
<body>
Fra min afsides Dal jeg nys frembrød,
   Og paa den aabne Slette Harpen rørte;
   Vel trende Lustra stod den paa mit Skjød,
   Skjøndt Folket ej dens stille Klimpren hørte.

Fraa aarle Ungdom, i min snævre Vang
   Useet, i Løn jeg mine Vinger øved,
   Før jeg mig over højen Bakke svang,
   Og Flugten udi Ørnens Egne prøved.

Hvi vilt Du strax saa skyndsom ile til,
   Og vise mig, hvad klart min Sjel har skuet?
   Hvi vil Du hjelpsom puste til den Ild,
   Der - om end lønlig - længe dog har luet?

Hvi denne Iil? hvorfor saa overbrat?
   Hvi gjemte du ej lidt din ømme Klagen?
   Gaaer jeg vel derfor i ægyptisk Nat,
   Fordi min fromme Frænde staaer i Dagen?

- Om end en Stund hernede paa vor Jord
   Blandt Støvets Slægt jeg rører mine Vinger,
   Før jeg til ham, som over Stjerner boer,
   I mere dristig Flugt mig opad svinger?

Hvad om min Andagt luer lige varm,
   Om end et Øjeblik jeg den fordølger,
   Før jeg mig hæver op i Aanders Karm,
   Og mine Brødres Himmelbane følger?

Hvor kunde du da tænke, unge Mand!
   At jeg, din Broder, vandrede i Blinde?
   Kan jeg stævne til det samme Land,
   Skjøndt første Gang min Vej Du ej kan finde?

Hvorfor, min Frænde! saarer Du et Bryst,
   Hvis indre Lue Du ens ikke kjender?
   Din var det ej, min Ven! den første Røst,
   Som lærte mig, hvor Skjaldens Vandring ender.

Du dømmer mig for, hvad jeg ikke sang;
   Er det den milde Aand, som af Dig taler?
   Veed du saa grant, hvorhen min Sjel sig svang,
   Fordi den ikke hver en Flugt afmaler?

Den Herre, som fra høje Himmelbo
   Til Dig og min sit Mildheds Øje vender -
   Han lærte mig i Kjerlighed at troe
   Det Bedre, hvor jeg ej det Værre kjender.

Hvor kunde du da troe, at stoltelig
   Jeg vilde slaae mod Stjerner med min Nakke,
   Fordi jeg uden Bøjning rejste mig,
   Og opret standed paa min egen Bakke?

Hvor kunde Du bebreide mig en Lyst,
   Som Skjaldens Aand i sød Berusning hæver?
   Er Hovmod det, naar Haabet i hans Bryst
   Foran ham til ufødte Dage svæver?

Er det Hoffærdighed, naar Skjaldens Hu
   Ved hans Udød'lighed paa Jord mon dvæle?
   Min Broderskjald, hvorfor da synger Du,
   Som lader haant om Navn og Eftermæle?

Her skue vi kun dunkelt i et Spejl -
   Et Gjenskin af Lysstraalen i det Høje;
   Om du seer ret, seer jeg da derfor fejl?
   Er Taagen ganske veget fra dit Øie?

Op til vor Faders Huus saa mangen Vej
   Igjennem Regionerne sig slynger -
   Gaaer jeg da derfor vild, ifald jeg ej
   I dine Fodspor, Bardebroder, synger?

Og nu Farvel! - I højen Himmelbue
   Om Lyset mødes ogsaa vi engang -
   I utilhyllet Glands vi davil skue,
   Hvad her vi begge halvt i Blinde sang.
</body>
</poem>

<poem id="blicher20030915122">
<head>
   <title>Epilog</title>
   <subtitle>(Den 28de October 1823)</subtitle>
   <toctitle>Epilog</toctitle>
   <indextitle>Epilog</indextitle>
   <firstline>Snart for Indbildningen det trætte Forhæng drages</firstline>
</head>
<body>
Snart for Indbildningen det trætte Forhæng drages,
Hver Sjæl den yndige Vilfarelse betages;
Man lægger laante Dragt med laante Roser hen,
Man kaster Masken, og man er sig selv igjen.
Skjøndt vi saaledes lod os gjerne længer svige,
Maae broget Illusion for nøgen Sandhed vige.
Fra denne lyse Hal vi ud i Mørket gaae,
Og disse grønne Træ'er vi bytte med de graae.
For vores egen Maane som bestandigt leer,
Vi vende os til den, som vi slet ikke seer.
De Baand, der - som det lod - blev knyttet her saa fast,
Opløftes alle nu igjen med samme Hast.
Istedetfor den skjønne Møe fra fjerne Zone,
Man nu tiltakke tager med sin egen Kone.
   Skjøndt mangen Illusion saaledes svinder hen,
Een bliver, og som herlig Sandhed bli'er igjen.
Det er den glæde, som har os forenet her!
Maria, Kongens Viv og Landets Moder kjær,
Har atter med sin ædle Datter fyldt et Aar,
Derfor i rene lyst det danske Hjerte slaaer;
Det slaaer paa Jyllands Heder som i Sjølunds Skove,
Ved Ejderens stille Strømme som ved Skagens Vove.
Trindt juble danske Læber højt, og juble atter:
Hurra, Hurra for Kongens Hustru og hans Datter!
</body>
</poem>

<poem id="blicher20030915123">
<head>
   <title>Vise til en Farvers Bryllup</title>
   <toctitle>Vise til en Farvers Bryllup</toctitle>
   <indextitle>Vise til en Farvers Bryllup</indextitle>
   <firstline>Yndig er vor gamle Jord</firstline>
</head>
<body>
Yndig er vor gamle Jord,
Evig ung den samme;
Trindt paa den fra Syd til Nord
Tusind Farver bramme:
Grøn er Dalen, Klippen graa.
Sneehvid Bølgen skjælver,
Himlen rød og guul og blaa
Over den sig hvælver.

Grønt er vaarens Højtidsdragt,
Grønne Rosens Knoppe,
Grønt er Engens bedste Pragt,
Grønne Skovens Toppe.
Grønt er Haabets Farve skjøn -
Himlens bedste Gave;
Haabet smiler eviggrøn
Her i Livets Have.

Hurra for den grønne Vaar, 
Glædens rige Kilde,
Kjærlighedens muntre Aar,
Haabets Dage milde!
Hurra højt med Sjel og Mund
For den Mand og Qvinde,
Som i Vaarens glade Stund
Myrthekrandsen binde!

Guult er Høstens Farve huld,
Marken guul henbølger;
Guult er og det ædle Guld,
Jordens Skorpe dølger.
Guult er danske Pigers Haar,
Guult er Sol i Østen;
Hvad engang var grønt i Vaar,
Bli'er dog guult i Høsten.

Hurra for den gule Høst,
Haabets modne Alder!
Gyldne Frugt paa Markens Bryst
Og fra Træet falder.
Hurra for den Viv, som var
Mandens Sommerglæde!
Først i Høst sig prise la'er
Vaarens Myrthekjæde.

Hvidt er Uskylds Farve blid,
Hvid er Dalens Lillie;
Jomfrubarm som Snee er hvid,
Hvid er Alpens Tillie.
Ak! men hvid er Vinteren,
Hvid er Gubbens Isse,
Grønt og guult skal falme hen,
Alt bli'er hvidt tilvisse.

Hurra for de gamle Aar!
Lad kun Storme kule!
Hurra for de hvide Haar,
Gubbens Isse skjule!
Hvide vinter har sin Fryd,
Hvide Haar sin Ære -
Skaal for hver, som Alderens Pryd
Kan med Hæder bære!

Purpur er min Livcouleur,
Saa er Pigens Kinder;
Og er Vinen som den bør,
Purpurrød den rinder.
Rosen, Blomsterdronning sød,
Purpurfarvet smiler;
Morgensolen purpurrød
Op af Havet iler.

Hurra for den Pigelil!
For de røde Druer!
Hurra for den Glædesild,
Som i Hjertet luer!
Sommer, Vinter, Vaar og Høst -
Hver sin Fryd, sin Lyde:
Muntert Sind og ærligt Bryst
Skal dem alle nyde!
</body>
</poem>

<poem id="blicher20030915124">
<head>
   <title>Epilog</title>
   <subtitle>(efter Holbergs ,,Hexeri og blind allarm,'' givet paa et Privarttheater, til Bedste for en trængende Familie)</subtitle>
   <toctitle>Epilog</toctitle>
   <indextitle>Epilog</indextitle>
   <firstline>Her har skyldfri Skjemt sin Bolig</firstline>
</head>
<body>
Her har skyldfri Skjemt sin Bolig;
Tiden gaaer i munter Iil:
Hjertet slaaer saa let og rolig,
Mærker ej til Sorgens Piil.
Og om man end stundom finder
Smerte ved en indbildt Harm,
Om fra Øjet Taaren rinder:
Er det dog kun - blind Allarm.

Men - derude gaaer det ikke
Altid saa fornøjet til ;
Den som Kummers Braad mon stikke,
Kan ej smile naar han vil.
Ah! saa Mangen dybt maae sukke
Udaf sorgbetynget Barm;
Og i Graad sit Øje lukke:
Det er meer end blind Allarm.

Held Enhver, som i sin glæde
Glemmer ej den Armes Nød,
Som i Venskabs muntre Kjæde
Mindes den, der græd for Brød;
Som med villig Haand og Hjerte
Gyder Trøst i saaret Barm,
Vækker haab og lindrer Smerte -
Men ej blot ved blind Allarm.

Saa at frelse den, som træder
Ned ad Mishaabs skumle Sti:
Hvilket ædelt Hexeri!
Her med Skyggeværk ej samles,
Siger Stemmen i vor Barm;
Dette Meed, hvortil vi samles,
Var dog meer end blind Allarm.
</body>
</poem>

<poem id="blicher20030915125">
<head>
   <title>Amors Udskrivning</title>
   <toctitle>Amors Udskrivning</toctitle>
   <indextitle>Amors Udskrivning</indextitle>
   <firstline>Hr. Visekrigscom'sarius!</firstline>
</head>
<body>
Hr. Visekrigscom'sarius!
   Hvad er der af ham blevet?
Hvo har vel spilt ham dette Puds,
   Til tjenesten udskrevet?
Som Frimand gik han længe nok
   Blandt mig og Kammerater,
Mens Korporalens Hesselstok
   Os gjorde til Soldater.

Det var, min Tro, et morsomt Nyt!
   Nu vel, jeg gratulerer!
Han til Sessionen sagde Pyt!
   Og selv sig indrullerer.
Lad see, ved hvilket regiment
   Den ny Recrut mon findes?
Jeg sikket Obersten har kjendt -
   Om ellers ret jeg mindes.

Han er en ganske lille Mand
   Foruden skjæg paa Hagen.
Man ingentid i noget Land
   Til Officier saae Magen.
Men modig er han - det er sandt -
   Og ei for Nogen viger;
Selv Rejsere og Konger sandt,
   Han er en vældig Kriger.

Han har et eget Reglemang,
   Som Andre ikke kjendte!
Session han holder Aaret lang,
   Saa den faaer aldrig Ende.
Han skriver ud fra sexten Aar
   Og indtil højest Alder,
Og ingen Mand sin Afsked faar,
   Før Døden ham indkalder.

Han ingen Forskjæl gjør paa Kjøn -
   Troe I kun, hvad vi sige! -
Han skriver Datter ud med Søn;
   Han tager Karl og Pige.
Derfor hans Corps og ofte faaer
   Et Navn, heraf er hentet:
Man siger, den og den nu staaer
   Ved Skjørteregimentet.

Han er endvidere saa haard,
   Man tør ej ,, for sig stille;''
Saaledes heller Ingen faaer
   Forlov sig fri at spille.
Eet Gode Tjensten dog har -
   Hvad jeg nu vil beskrive:
At Mand og Qvinde, Par og Par
   Teltkammerater blive.

Naar det sig træffer nu saa vel,
   At Tvende parres lige,
Da findes aldrig større Held
   I hele Verdens Rige
Og denne Lykke træffer jo
   Jer, vakkre to Recrütter:
I Glæde I tilsammen boe,
   Til I Qvarteret bytter!

</body>
</poem>

<poem id="blicher20030915126">
<head>
   <title>Avertissement</title>
   <subtitle>(indrykket i Randers Avis)</subtitle>
   <toctitle>Avertissement</toctitle>
   <indextitle>Avertissement</indextitle>
   <firstline>Henholdende mig til min ældre Kundgjørelse</firstline>
</head>
<body>
Henholdende mig til min ældre Kundgjørelse,
Der insinuerte til gunstig Bønhørelse
Et overhaands billigt Ønskes Fremførelse;
Fornyes det samme med skyldig Ærbødighed
For Publicum, samt med fornøden Erkjendelse
Af egen ringe poetiske Lødighed,
Og ofte mislykket Tankeanspændelse.

   Jeg beder mig nemlig forskaanet for Lavelser
Af Vers til Bryllupper, Barsler, Begravelser;
Til gamle Matroner, og unge Dejligheder,
Med flere heel tidt forekommende Lejligheder!

   Hvor kan jeg modtage saa mange Bestillinger?
Frimester kun er jeg; har ingen Bevillinger
Paa Svendes ejheller paa Drenges Holdelse.
Man her kan sortere sit eget Varelager;
Thi kan jeg ejheller opvarte med rare Sager.

   Dernæst vil jeg gjøre en ærlig Tilstaaelse:
Jeg fattes, til ønskelig Højheds Opnaaelse
I saadanne Digtarter, Spirituøsighed,
Lyst, Tid, og især poetisk Brøsighed.
Thi naar sig Rasmus gifter med Elsebeth,
Og Elsebeth skjænkeer en Pode ham vel saa net;
Naar Peder døer, og bliver til Jorden stædet,
Og Arvingens Øje skjøndt i sin Orden vædet;
Naar Povel fejrer et Aars Udfyldelse
Med Rumbudding Ædelse, Viins Indskydelse;
Naar Mett' confirmeres i nedringet Kjole smukt;
Mads bliver Cavaleer, og slipper for Skoletugt -
Ar Sligt da skal virke Begejstringens Hævelse,
Besøg paa Parnas og Pegasi Beskrævelse -
Det involverer just ingen Nødvendighed.
Og hertil kommer endnu den Omstændighed,
At saadan en pludselig Udkommanderelse
Er oftest en pinefuld Arbejdsformerelse.

   Summe Summarum! for ikke at vaase meer:
Ved Nætter og Dage at tygge sin Gaasefjer,
Ved gamle Tanker at vende og skrabe paany -
Skal ingen poetisk Skrædder skabe sig Ry,
Langt mindre Fordeel - naar ej man vil finde det saa:
Sit Eget forsømme, for andre paa Pinde at staae.

   Thi be'er jeg de Mange, som tidt har beæret mig
Med Krav paa den Smule, Apoll har beskjæret mig,
At have mig undskyldt! Det er med Beklagelse,
Jeg dette fremfører. - Dog stop! en Undtagelse,
Naturliviis gjøres med Alle, hvis Kjerlighed
Har udgjort mit Leveløbs skjønneste Herlighed:
Naar Vennen kalder - udkast kommer Musen brat;
Og Sjelen sig føler paa Timen i Ruus hensat.

</body>
</poem>

<poem id="blicher20030915127">
<head>
   <title>Nytaarsønsker</title>
   <toctitle>Nytaarsønsker</toctitle>
   <indextitle>Nytaarsønsker</indextitle>
   <firstline>Det er en gammel skik - og megen skjøn tillige</firstline>
</head>
<body>
Det er en gammel skik - og megen skjøn tillige -
Til hver, man seer den første Januar. at sige:
,,Et glædeligt Nytaar!'' Men derfor just at gaae
Fra Dør til Dør omkring - det er dog saa som saa.
Den Høflighedsbeviisning vorder ganske vist
En kjedelig Maskinerihed kun tilsidst:
Saa man for Nytaarsdag med Ret maae blive bange.
   Istedefor saa mange mange mange Gange
At sige og at høre hine trende Ord;
Det var paa alle Sider bedre, som jeg troer,
Een Gang at sige det til Alle og Enhver -
Om og vidtløftigen. Nu da, det gjør jeg her:
   Saa ønsker jeg da først de Herrer Officerer
En ret alvorlig Krig, hvori man avancerer!
Juristerne Processer store, fede, lange!
De Gejstlige af Dødsfald overmaadde mange!
De gode Handelsmænd alt muligt Held paa Vandet
For Strandinger, og for Confiscation paa Landet!
Enhver, som ved Toldfaget ansat monne være,
Jeg ønske vil en dygtig Slump at confiscere!
Doctorer, Apothekere med andre Flere,
Hygæas Tjenere, at Sygdom maae florere -
Især blandt rige Folk! -Hver Mand i Haandværkerstand
Jeg ønsker alt det Held, han selv sig ønske kan!
Hver Skræddermester mange Kunder - som betale,
Saa ingen Regning de forgjæves skulle male!
Hver Kavaleer, som ej er meget stærk i Penge,
Jeg ønsker Skrædere, som creditere længe!
Dernæst jeg ønske vil Skomagermestrene
En Sølevinter uden mindste Frost og Snee!
Jeg ønsker Damerne - og det foruden Finter -
Med Snee til Kanefart en ret alvorlig Vinter!
Jeg ønsker videre Enhver, som boer i Staden,
At Korn og Smør og Ost, med Alt, hvad hør' til Maden,
Maae falde meget dybt, ja kjøbes for en Slik!
Landmanden - hvis det efter mine Ønsker gik!
For Korn og Smør og Ost enorme Priser fik!
   Hvis Nogen ellers dybere herover pønsker,
Og kan ej combinere disse mange Ønsker,
Han vide maae; de ere just saa gode, som 
De, der fra Dør til Dør hvert Nytaar bæres om.
</body>
</poem>

<poem id="blicher20030915128">
<head>
   <title>Den 15. Juni 1830 i Randers</title>
   <toctitle>Den 15. Juni 1830 i Randers</toctitle>
   <indextitle>Den 15. Juni 1830 i Randers</indextitle>
   <firstline>Kongen kommer!</firstline>
</head>
<body>
Kongen kommer!
   Hvo skal overbringe,
Mens Kanoner tordne, Klokker ringe,
Stadens Nøgler?
   Hvortil Nøgler? Staden har ej Muur,
Ligger aaben i den frie Natur;
Ligger tryg i Guds og Kongens Haand jo!
Hvortil Nøgler? - Mon ej Kongen har
Selv en Hovednøgle rar
Til hvert Hjerte i det hele Land jo?

Kongen kommer!
   Hvo skal ham modtage?
Hvo skal jublende imøde drage
Danmarks Drot?
   Ham modtage? Det skal alle Mand,
Stor og Liden i det ganske Land;
Hilse ham Enhver som har en Stemme.
Er han ikke Fader for Enhver?
Er han ej os Alle lige nær,
Som vi ham? - Hvo skal da blive hjemme?

Kongen kommer!
   Hvormed skal vi pryde
Festligt Stad og Land, at det kan fryde
Faderhjertet?
   Hvormed pryde? Mon vel Nogen veed
Bedre Pryd, end Seilerne i Fjorden?
Lykkelige Bonde! sving din Lee!
Søemand! hejs dit Flag! saa lad ham see:
Der er Fred og Fylde i hans Norden!
</body>
</poem>

<poem id="blicher20030915129">
<head>
   <title>Den 28de Mai 1839</title>
   <toctitle>Den 28de Mai 1839</toctitle>
   <indextitle>Den 28de Mai 1839</indextitle>
   <firstline>Nu først en Skaal for Førstemand</firstline>
</head>
<body>
Nu først en Skaal for Førstemand
   I Danmark dejlig vænge,
Som for det elskte Fædreland
   Begyndte Led at hænge!
De danske Markmænd kaldte Han,
   Det nye Værk at stærke:
Saa rejses maae for Vang og Strand
   Det rette Danneværke.

Og nu de næste Skaal: for Krig -
   For Krig mod Sandheds Fiender!
Mod hver, der raader kun paa Svig,
   Og Aanden lænkebinder.
Mod Mørkets Venner aaben Strid,
   Til Lyset Sejren vinder!
Til Landefredens skjønne Tid
   For Dannemark oprinder!

Og saa en Skaal, o Dannemænd,
   For hele gamle Norden!
Den gamle Skumring svinder hen,
   Det højlys Dag er vorden.
Det unge Venskab, ønske vi,
   At det maae gammelt blive!
Staae Fjeld og Mark hverandre bi,
   Hvo vil dem sønderrive? -
</body>
</poem>

<poem id="blicher20030915130">
<head>
   <title>Hans Brøckner i Elbek</title>
   <toctitle>Hans Brøckner i Elbek</toctitle>
   <indextitle>Hans Brøckner i Elbek</indextitle>
   <firstline>Hvor der er vakkert i den Præstegaard!</firstline>
</head>
<body>
Hvor der er vakkert i den Præstegaard!
Hvor smuk er Haven med sin Blomsterflor!
Man næppe selv veed, hvor man helst vil være.
Derude Du Naturens Skjønhed seer -
Derinde dog forlystes Du end meer;
Thi ogsaa her da har den Præstemand
Et Flor, han driver med sin egen Hand;
Og den er ægte, stor og udsøgt, Kjere!
Hvad skjønt der blomstrer mellem Pol og Pol,
Det finder Du paa Præstens Bogreol.

   Han plukked dem i eget Fædreland,
Han hented ogsaa dem fra fremmed Strand;
Dertil han brugte sine frie Timer.
Ihvorsomhelst der Een ham til sig drog,
Han for sin Samling en Aflægger tog:
Den voxer jo i Büffons Fædrejord,
Og denne paa Linnæi Fjelde groer,
Og den ved Rhinen, den ved Tibers Strimer,
Og her er een fra Hellas fjerne Kyst -
Og alle smukke - det er dog en Lyst!

   Følg med mig, Landsmænd! kom! - Ak! det er sandt:
Han er ej hjemme - paa en anden Kant
Ham Evighedens Blomster nu forlyste.
Ak nej! Han kommer aldrig meer igjen;
Han er til Edenshave plantet hen. -
Han har en Viv - en Søn tilbage her:
Du havde Manden, Du din Fader kjer -
O, ville I Jer ved hans Bortgang trøste:
Lad hans Herbarium ej splittes ad!
Det gjorde ham saa tidt i Livet glad.

   De ere Sødskende, de Blomster smaa:
De maae ej skilles. Hvis de skulle gaae
I Verden ud, da lad dem altid sammen!
I, kjere Børn! ej sammen blive maae:
Een her - en Anden der - det er nu saa.
Hvad Fader ellers til Jer samlet har,
Deraf Enhver sin egen Andeel taer;
Men lad den samlet - Skatten der paa Rammen!
Hans Pantheon - det lille her han fik -
Det store hist han nu imøde gik.
</body>
</poem>

<poem id="blicher20030915131">
<head>
   <title>Carl Fischer</title>
   <toctitle>Carl Fischer</toctitle>
   <indextitle>Carl Fischer</indextitle>
   <firstline>Jeg kommer seent - o Du, min Vens Veninde!</firstline>
   <notes>
      <note>* Justidsraad, Bureauchef, R. af D. stræbte med ædel Iver, men forgjæves, at saae istandbragt et Asyl for faldne Piger - liig Magdalene-Stiftelsen i Englland, m.fl. I denne Anledning frifindes det her saa snart begrædte Venskab. (Jvfr. Dansk Minerva 1815, S. 523 og Tilskueren 1816, nr. 12 -13.</note>
   </notes>
</head>
<body>
Jeg kommer seent - o Du, min Vens Veninde!
Vel sidst af Alle med mit Sørgeminde
Til den Bortkaldtes Grav;
Men mellem os var Sø og salten Hav.

Mig Ingen ømt og skaanende beredte
Paa dette Slag. Jeg blandt de Døde ledte,
Og fandt det kjere Navn:
Din Mand, min Ven, i Gravens kolde Favn!

Saa kort kun blev hans Venskab her mig givet;
Vort Møde var et hurtigt Glimt i Livet:
Vi kjendtes først ifjor;
Og ak! nu ligger han i sorten Jord.

Kort lød mig - snart forstummende, hans Stemme;
Dog længe nok for aldrig ham at glemme.
Han gav mig blot sin Haand;
Og see! til Himlen steeg hans ædle Aand.

Erindrer Du? - det er ej længe siden -
Da vi, forsamlede i Foraarstiden,
Fra Stadens trange Buur
Udilte i den skjønne fri Natur?

Blandt Blomsterne og blandt de grønne Blade
Saa let i Sind vi hos hverandre sade,
Og nød den glade Maj -
Hans sidste! ak, det anede vi ej!

Saa karsk et Træ, saa hastelig at visne!
Saa varmt et Hjerte, og saa snart at isne!
Saa lystelig en Vaar!
Og nu saa kummerfuldt et Efteraar!

O, mindes Du, da han til Afsked fulgte
Sin nye Ven? Ej sig hans Taare dulgte;
Han kyste mig saa huld -
Og ak! nu ligger han i sorten Muld!

Hvad skal jeg sige til din Trøst, Venninde!
Heel svag er den, jeg til mig selv kan finde;
Det er med Hjertevee,
Vi sukke: Fader ak! din Villie skee!

Først dine Glutter tre - saa deres Fader
Dig, ret en eenlig Enke, nu forlader.
Jeg mistede en Ven -
Du mistede meer og mindre har igjen.

Et Hjerte brast, som ej har slaget bedre,
Mens Kjerlighed en Christens Vej skal hædre.
Selv for den faldne Dyd
Han havde Taarer midt i egen Fryd.

Og meer end Taarer; stræbte han ej trolig
For Angeren at rejse Trøstens Bolig?
Sit Ønskes Maal han fandt
Ej her; men selv en Fredens Bolig vandt.

For fremmed Nød den Frommes Graad har rundet;
Selv først et trygt Asyl han nu har fundet.
Han strø'de Sæden ud,
Og gik herfra - ham lønne Høstens Gud!

Den ædle Fischer! - Jorden har i Gjemme
Det dødlige; den bedre Deel er Hjemme
I Herrens Himmerig. -
Gud Fader glæde ham, og trøste Dig!
</body>
</poem>

<poem id="blicher20030915132">
<head>
   <title>Stengel</title>
   <toctitle>Stengel</toctitle>
   <indextitle>Stengel</indextitle>
   <firstline>Hvi sysle de saa travlt i Skive hist</firstline>
   <notes>
      <note>* Districtslæge, en mand god og glad som Tode, og velgjørende som han; døde uventet den samme Dag, paa hvilken hans Sølvbryllup skulde være fejret.</note>
   </notes>
</head>
<body>
Hvi sysle de saa travlt i Skive hist
   Med Skuespil, Musik og Transparenter?
Hvi ordnes Højtidsstads? - O, det er vist
   En Glædesdag - en Bryllupsfest, man venter.

Ja! - men forgjæves, ak, de ventede;
   For Brudestads nu bæres Sørgeklæder.
Thi Brylluppet blev til Begravelse,
   Og ved Liigbaaren Brudeskaren græder.

For Brudeseng en Grav den Brudgom faaer;
   Liigfakkel blev den muntre Bryllupskjerte.
Der lyder Suk for Sang i Gildegaard;
   Til Sorg omvendtes Glæden i hvert Hjerte.

Et Bryllupsvers var Digtet - det er gjemt;
   Paa Risten det ved Myrthekrandsen findes.
Men derfor er vor Brudgom ej forglemt;
   Paa anden Viis ham Sangeren vil mindes.

Et Sørgeflor han om sin Harpe slaaer:
   Ombytter Plecteret med Marskalstaven.
Han uindbuden med i Følget gaaer,
   Og af sig selv han synger over Graven.

Den Mand, for hvem saa mange Taarer runde,
   Var i sit Liv af Taarer ingen Ven;
Thi stilled han og alle dem, han kunde.
   Han glæded Andre her - Gud glæde ham igjen!

</body>
</poem>

<poem id="blicher20030915133">
<head>
   <title>En Morgenscene ved Vildsted Sø</title>
   <subtitle>(Hans Helmuth v. Lüttigchaus Efterladte helliget)</subtitle>
   <toctitle>En Morgenscene ved Vildsted Sø</toctitle>
   <indextitle>En Morgenscene ved Vildsted Sø</indextitle>
   <firstline>Dagen skimter, Morgenstjernen glimter</firstline>
</head>
<body>
Dagen skimter,
Morgenstjernen glimter
Mildt i Øst;
Bølgen triller
Rislende, og spiller
Med dens blege Skjær paa Søens Bryst.

Vinden lufter,
Spreder Taagens Dufter
I sin Flugt.
Sivets susen,
Møllebækkens Brusen
Kommer over fra den fjerne Bugt.

Er det Enken
Hist paa Havebænken,
Klædt i Sort?
Hvorfor rinder
Graad paa blege Kinder?
Jo! for ham, de bar til Graven bort.

,,Ja! han døde -
,,Ak! det er saa øde
,,I mit Huus.
,,Graven favner
,,Ham, mit Hjerte savner;
,,Dybt han ligger i dens kolde Gruus.''

Er det øde?
Nej, lad Hjertet bløde
I sin Harm!
Lad kun lyde
Smertessuk, og flyde
Tunge Lænseltaarer fra din Barm!

Men glem ikke
Gjennem vaade Blikke
Did at see,
Hvor bag Sorgen
Smiler Glædens Morgen -
Evig Vaar bag Livets Vintersnee.

Kom I Trende! <note>* Hans Døttre.</note>
Samler Jer om hende!
Kom med Trøst!
Kom Smaapiger!
Kummers Sky bortviger,
Naar I favnes ømt ved Moderbryst.

Da I fristed
Første Sorg, og misted
Første Moder, hun den anden blev:
Trøst hinanden!
Faderen og Manden
Døden nu af Eders Arme rev.

Taarer rinde
Ved saa mangt et Minde
Om jer Ven.
Hisset hænger
Bøssen, han ej længer
Bære skal til glade Jagter hen.

Der ved Hækken,
Vædet tidt af Bækken,
Staaer hans Træ.
Hver en Sommer
Bær det fine Blommer -
Ham ej mer i finde i dets Læ.

Her er Stolen,
Hvor han Aftensolen
Gjerne fandt;
Hvor han stilled
Sig for Heltens Billed, <note>* En af hans Forfædre, malet saaledes som han kæmpede for 600 Aar siden ved Turneringen i Zürich.</note>
Som i mangen stolt Turnering vandt.

Gamle Rider
Paa sin Ganger sidder
Med sit Spær -
Blikket hæfter
Fast til Stolen efter
Ætling sin - Ak! han er ikke der.

Fred nu over
Ham som roligt sover
Fra sin Daad.
Blidt ham Livet
Randt, som hist bag Sivet
Glider ubemærket den lille Baad.

Lærken synger
Højt i Sky, og synger
Morgensang.
Solen smiler;
Fiskerbaaden piler
Gjennem Siv mod Søens blanke Vang.

Solen stiger
I sin Glands, og higer
Op ad Himlens Sal.
Stiig, o Hjerte,
Did! og lad din Smerte
Slumre her i Jordens Taagedal.
</body>
</poem>

<poem id="blicher20030915134">
<head>
   <title>Farvel, Hans Christian!</title>
   <toctitle>Farvel, Hans Christian!</toctitle>
   <indextitle>Farvel, Hans Christian!</indextitle>
   <firstline>Farvel Hans Christian! ogsaa Du gaaer bort!</firstline>
</head>
<body>
Farvel Hans Christian! ogsaa Du gaaer bort!
Du, som de Andre, lader mig tilbage!
Nu tykkes mig først ret, vort Liv er kort -
Det Hele kun en liden Slump af Dage.

Det er ej længe siden, tykkes mig,
Vi vare begge raske Ungersvende:
Hver Ungdomsglæde søgte mig som Dig,
Vi tænkte begge lidt paa Livets Ende.

Mig tykkes hartad, som det var igaar
Vi svang Hasherredspigerne i Dansen;
Med friske Roser i de lyse Haar,
Og kjælne Øjne under Blomsterkrandsen.

Da Ditlevine med forelsket Blik
Og ømme Hjertesuk kom Dig imøde,
Da Arm i Arm I To tilsammen gik,
Og plukked Kjærlighedens Roser røde.

Ak! hun er ogsaa borte - stakkels Ven!
I flere aar alt vandred Du alene.
Den skjønne Myrthe længst er visnet hen:
Om Graven bøje sig Cypressens Grene.

Farvel Hans Christian! Vaaren brat forsvandt,
Og Livets Sommer maatte snart henrinde;
De Glædeskrandse, vi som Knøse bandt,
Dem saae vi vore Børn paany ombinde.

Men Alderdornmens Vinter, mørk og kold
Den skulde ikke knuge Dig ret længe;
Den stille Gravhøj er det stærke Skjold,
Som ingen Sorgens Pile gjennemtrænge.

Men jeg, min Ven! ja jeg er her endnu,
Med ogsaa denne Sorg paa gamle Dage.
Jeg stander ved dit Vinterleje, Du!
Ak hører Du min gamle Harpes Klage!

Hvis saa, da hils din Ungdomsbrud fra mig.
Ved eders Brudeseng jeg sang med Glæde;
Men nu paa Dødens Seng jeg finder Dig -
Ak, ja! i anden Tone maa jeg qvæde.

Farvel Hans Christian! fra din Grav igjen
Jeg atter ud i Livets Tummel iler.
Sov vel! jeg kommer efter Dig, min Ven!
Naar Dødens Engel ogsaa mig tilsmiler.

</body>
</poem>

<poem id="blicher20030915135">
<head>
   <title>Over en værdig Kone</title>
   <toctitle>Over en værdig Kone</toctitle>
   <indextitle>Over en værdig Kone</indextitle>
   <firstline>Den stolte Flod, som spreder Frugtbarhed</firstline>
</head>
<body>
Den stolte Flod, som spreder Frugtbarhed
Omkring sig trindt, og tusind Dale føder,
Opsvulmer tidt ud over egen Bred,
Og sine egne værker grusom øder.

Men liden bæk, kun seet og kjendt af Faa,
En lønlig Eng med sine Vande nærer;
Dog mangt et Blomster ved dens Bølge blaa
Fremspirer, og sit Frøe fuldmodent bærer.

Saa svandt, o Salige! Dit stille Liv
Foruden Bram, men ej foruden Dyder:
Lidt kjendt, men meget elsket - fromme Viv!
Varst Du, og derfor Vedmodstaaren flyder.

Din Hedenfart var som din Vandring blid,
Liig Bækkens, der sig midt i Havet taber;
Dit Støv nedsank til Jorden i sin Tid -
Din Aand opsteg til Støvets, Aandens Skaber.
</body>
</poem>

<poem id="blicher20030915136">
<head>
   <title>Sophie Amalie</title>
   <subtitle>1838</subtitle>
   <toctitle>Sophie Amalie</toctitle>
   <indextitle>Sophie Amalie</indextitle>
   <firstline>Der var en Tid, da Du, i Skjønheds Fylde</firstline>
</head>
<body>
Der var en Tid, da Du, i Skjønheds Fylde
Den Fagreste blandt tusind Qvinder stod;
Du hørte Dig i Suk og Sange hylde;
Du saae Tilbederskaren for din Fod.

Der var en Tid, paa dine Kinder brændte
Den søde Ild med Morgenrødens Skjær;
Da dine Øjnes Stjernestraaler tændte
Hvert Hjærte, som uheldigt kom for nær.

Der var en Tid - da Aphrodites Belte
Du bar, saavelsom Sønnens gyldne Piil;
Da klippehaarde Hjærter maatte smelte,
Som Iis for Solens Ild ved dine Smiil.

Der var en Tid - jeg ofte paa den tænker,
Skjøndt den i svundne Seculum henrandt -
Da stærkere end Bast og Jernelænker
Et Haar af dine Ravnelokker bandt.

Der var en Tid - hvor fage dog den gik!
En ganske anden Tid kom snart isteden -
Din Gang var Dands, din Tale var Musik,
Dig som en Glorie omstraaled Glæden.

Saa stod Du dengang i din Skjønheds Vaar;
Men da jeg saae Dig længe efter siden,
Da var af Kummer bleget Kind og Haar;
Du bøiet var af Verden og af Tiden.

Din Røst var skjælvende; tung var din Gang;
Din før saa ranke Midie var bukked;
Dit Smiil et Kornmodsglimt paa gustne Vang,
Og dine sorte Øjnes Glands udslukket.

Du visned langsomt hen - det sidste Blad
Paa forhen frodig, nu fortørret Stamme -
Saa eensom Du i Blindhedsnatten sad -
Den sidste Gnist af forhen mægtig Flamme.

Ei Barn, ej Frende ved den sidste Strid
Din Smerte mildned med en Ømhedstaare;
Du varst alene i din Afskedstid;
Kun Fremmede maaskee har fulgt din Baare.

Du, som saa tidt tilforn har seet din Vei
Med Blomster strøet, omsjungen højt af Skjalde,
En fattig Mindeblomst maaskee end ej
En Vennehaand lod paa din Kiste falde.

Men om end ingen Anden mindes Dig,
Skal jeg dog ikke Dig i Døden glemme;
Dit Bord, dit Bæger tidt har qvæget mig;
Mild hørte Du min første Digterstemme.

Ei ene derfor Sørgeharpens Slag
Jeg fra det Fjerne til din Gravhøj sender;
Men Du var god, om Du endog var svag
Og blød; thi ak, Du faldt i haarde Hænder.

Vel er jeg og en Fremmed, stakkels Viv!
Dog maa jeg med min Strengeleeg Dig følge,
Om end i Vinterblæst som visne Siv
Mit Afskedssuk skal over Graven bølge.
</body>
</poem>

</content>
</section> <!-- Prologer og Lejlighedsdigte -->

<section>
<head>
   <toctitle>Ossianske Elegier</toctitle>
</head>
<content>

<poem id="blicher20030915137">
<head>
   <title>Til Aftenstjernen</title>
   <toctitle>Til Aftenstjernen</toctitle>
   <indextitle>Til Aftenstjernen</indextitle>
   <firstline>Yndigt er dit Lys, o Aftenstjerne!</firstline>
</head>
<body>
Yndigt er dit Lys, o Aftenstjerne!
Klart i Vesten, i det dunkle Fjerne,
Strider frem Du fra din røde Sky.
Statelig Du over Bjerget svæver;
Vindens sidste Pust paa Søen bæver,
Den maae til sit Natteherberg tye.

Fjerne Fos i Klipperivten suser;
Havets Bølge huult mod Klinten bruser -
Faure Lys! saa snart heniler Du!
Aftenmyggesværm paa tynde Vinger
Summende hen over Marken svinger -
Faure Lys! vilt Du ej tøve nu?

Men Du daler, i din Bortgang smiler;
Bølgehæren trindt omkring Dig iler,
Bader dine lyse Haar med Lyst.
Gak da, Stjerne, til dit Sovekammer!
Sjelenes Lys i Ossian opflammer,
Fortids Minde røres i hans Bryst.
</body>
</poem>

<poem id="blicher20030915138">
<head>
   <title>Til Maanen</title>
   <toctitle>Til Maanen</toctitle>
   <indextitle>Til Maanen</indextitle>
   <firstline>Hil Dig atter, Himlens faure Datter!</firstline>
</head>
<body>
Hil Dig atter,
Himlens faure Datter!
Yndigt er dit milde Purpurskjær.
Nattens Stjerner
Følge blye som Terner;
Tør ej komme deres Dronning nær.

See! de vige,
Alt som Du mon stige;
Blænded'af din Glands de skjule sig.
Skyen glider
Dig forbi; dens Sider
Lyse i din Straale lystelig.

Hvor heniler
Du, naar Mørke hviler
Over Dig? - hvor ganger Du til Ro?
Gaaer, som Skjalden,
Du til Fædrehallen,
For i Sorgens tause Mulm at boe?

Ere dine
Venner og, som mine,
Dig udi din Ungdom faldne fra?
Ingen Søster
Mere Dig forlyster -
Og derfor Du eenlig sørger da

Dog omsider
Du ej heller glider
Længer ad din vante Æthervej.
Selv du falder,
Naar din Stund Dig kalder;
Nattens Vandrer da Dig finder ej.

Da oplues
Stjernerne, som blues
For dit Aasyn nu, med større Glands.
Disse mindre
Lamper ville tindre
Klarere i natlig Himmeldans.

Men Du straaler
Frejdigt end, og taaler
Ingen Lige paa din blanke Sti! -
Sky, som truer
Hendes milde Luer,
Løft din mørke Flig, og iil forbi!

Gak tilside!
At de Straaler blide
Kan belyse Bjergets toppe graae!
Og at Elven
Kan i frydfuld Skjælven
Trille klare sine Bølger smaa!
</body>
</poem>

<poem id="blicher20030915139">
<head>
   <title>Til Solen</title>
   <toctitle>Til Solen</toctitle>
   <indextitle>Til Solen</indextitle>
   <firstline>O Du, som ruller højt paa Himlens Bue</firstline>
</head>
<body>
O Du, som ruller højt paa Himlens Bue:
Et Flammeskjold! - hvorfra, o Sol, din Lue?
Hvorfra din klare, evigskjønne Glands?
I Majestæt Du strider frem paa Himlen:
Forfærdet flyer, forsvinder Stjernevrimlen,
De slukkes alle i din Straaleglands.
Selv maanen for dit Aasyn blegner,
Og ind i Æthren segner.

Men Du, o Dagens Konge! ene vandrer;
I Tidens Løb dit Løb Du ej forandrer;
Din Karm af Ild tør Ingen komme nær.
Bjergegen falder, Bjerget selv hensmuldrer,
Havbølgen lægger sig, hvor stolt den buldrer;
Og maanen mister tidt sit matte Skjær.
Men Du, o Sol! i gyldne Flamme
Est evigung den samme.

Naar Uvejrsmørke Jorderig indhyller,
Naar Torden brager, Haglen tæt nedskyller,
Og Lynet hvirvler som et Sværd af Ild:
Da stiller Du de vilde Himmelkampe,
Du deler med dit Blik de tykke Dampe,
Og smiler ad Uvejret lys og mild. -
For Ossian - ak! Du forgjæves luer:
Dig aldrig meer han skuer.

Han seer Dig ej, hvad enten Du Frembryder
I Østen, naar dit gyldne Haar henflyder
Paa Morgentaagernes adskilte Sky;
Ej heller naar sig Vestens Port oplukker,
Og Du i Havets Purpurbølge dukker,
Og iler til dit fjerne Nattely. -
Men og engang maaskee udrinder
Din Tid, og Du forsvinder.

Maaskee har dine Aar et Maal - som mine. -
Eengang maaskee skal Stormene, der hvine,
Saalidet vække Dig som Morgenens Kald.
Mens evigt Mørke ruger Jorden over,
Urørt, indhyllet i dit Mulm Du sover;
Fremtræder aldrig fra din skumle Hal. -
Hoveer da i din Ungdoms Styrke!
Ublid er Aldrens Mørke.

Uvenlige er Alderdommens Timer,
Som Maanen, naar den sine matte Strimer
Igjennem brudte Skyer sender ned.
Den skumle Taage over Dalen luder;
Blidt Nordens Vinterstorm i Ørknen tuder;
Det drøner huult og dybt ved Havets Bred.
For gamle Vandrer ingen Stjerne lyser;
Midt paa sin Vej han gyser.

</body>
</poem>

<poem id="blicher20030915140">
<head>
   <title>Ossians Svanesang</title>
   <toctitle>Ossians Svanesang</toctitle>
   <indextitle>Ossians Svanesang</indextitle>
   <firstline>Den gamle Eeg ud over Elven luder</firstline>
   <notes>
      <note>* Synges endnu med vild men hjertegribende Melodie af bjergskotterne.</note>
   </notes>
</head>
<body>
Den gamle Eeg ud over Elven luder,
I mosbehængte Grene Stormen tuder;
Den visne Bregne bøjer sig og rokker,
Og blandes hvislende med Skjaldens Lokker.
Slaae Harpen, Skjald, og hæv din sidste Sang!
Send dine Toner over Høstens Vang!
Og kommer, Vinde! løfter eders Vinger!
Mit Aftenqvad til Selmas Konge bringer!
Bring det til Fingals Borg, at han kan høre
Den Røst, som tidt forlystede hans Øre,
naar Ossian den gyldne Harpe tog,
Og Strengene til Kæmpens Minde slog.

   Jeg i din Lysthal Dig o Konge skuer!
Din Brynje hist igjennem Taagen luer.
Ej est Du nu, som før, en Skræk for Kæmper;
Men liig en Sky, der Stjerneglandsen dæmper -
Som blege Maane er dit Skjold; dit Sværd
Kun dunkelt glimter som et Nordlysskjær.

   Hvor mørk er Heden, som i fordums Dage
Saa herligt straalte der, hvor Skjolde brage!
Nu vandrer Du paa Ørknens skumle Skyer,
Og hvinende paa Stormems Vinge flyer.
I Uvejrsdampe hyller Solen Du:
De Dødelige med forfærdet Hu
Til Hytten Tye, mems Tordenvognen skralder,
Og Haglen raslende til Jorden falder.

   Men, naar Du i din Mildhed huldt fremstrider:
Foran Dig Morgenluftningen henglider,
Og Solen smiler fra sin Himmel blaa;
De klare Bække gjennem Dalen gaae;
Den grønne Busk sig vugger blidt i Vinden;
Mod Ørknen springer Hjorten glad med Hinden.

   Men Stormen sagtnes - fjernt jeg mon fornemme
En Lyd i Heden - det er Fingals Stemme:
,,Kom, Ossian! din Fader venter Dig.
,,Kom. Søn, og flyv paa Skyerne med mig,
,,Til dine Fædre højt i Himlens Buer!
,,Os Ingen meer paa Jorderige skuer,
,,Kun stakket færdedes vi hiset nede;
,,Dog Kampestenene paa brune Hede
,,Med Selmas Harpe taler om vor Id.
,,Kom, Søn! - med os paa Stormens Vinge rid!''

   Og komme vil jeg, Fader! Heltekonge!
Mit Liv udslukkes; mine Øjne tunge
Til Natten længes. Snart skal jeg indsove;
Ej sees jeg meer i Ardvens grønne Skove;
Ej høres mine fjed i Selmas Hal,
Og ej o Conas Dal ved Loras Fald;
Men her ved Moras Steen skal jeg indslumre.
Lad Blæsten hyle, og lad Fossen dumre!
Jeg vaagner ikke; dyb er Skjaldens Hvile -
Hvorfor, o vind! vilt Du da ej bortile?
Hvi hviner Du i Gubens hvide Haar?
At vække ham Du aldrig mere naaer.

   ,,Men hvorfor denne Sky, Du Søn af Helte?
Hvi sørge, gamle Skald? - Ved breden Belte
Blandt dine Fædre stærke Sværd til Striden -
De ere borte nu, Du Søn af Tiden!
Den Slægt, som lever, skal og snart forgaae,
Og atter efter den en nye opstaae.
Thi Jordens Slægter ligne Havets bølger:
En Rad den anden uophørlig følger;
Som Blade i skovrige Morvens Dale
Kun stakket de med Ungdomsskjøndhed prale.
Nedrevne hvirvles de i Storm og Slud:
Det næste Foraar skyder andre ud. <note>* Syrach siger: ,,Som grønne Løv paa et stærkvoxet Træ; disse falde ned - andre voxe op: saaledes er det med dem, der avles af Kjød og Blod, Een døer, en Anden fødes.'' - 14 Cap. 18 V.  Homer synger: ,,Som med bladene, saa er det og med Menneskeslægter / ,,Disse nedhvirvler Stormen til Jorden og andre / ,,Udklækker atter gjenkommende Vaar udi skoven.'' - Iliad. 6 Bog. 46 V.</note>

   ,,Og hvad er varigt? Er ej Ossians Styrke
Med Rynas Skjønhed gjemt i Gravens Mørke?
Er Fillons Ildsjel ej forlængst bortveget,
Og Fingal, Kæmpekongen, selv opsteget
Paa Vindens Karm? - Vildt Du da gamle Skjald,
Staae ene efter alle Dines Fald?''

   Nej! men mit Rygte blive skal tilbage.
Det skal ej døe, men voxe alle Dage -
Som Oldtids Eeg, der groer paa Heden ene, 
Og spreder højt og vide sine Grene,
Hoverende i alle Storme staaer.
</body>
</poem>


</content>
</section>

<section>
<head>
   <toctitle>Danske Folkeviser</toctitle>
</head>
<content>

<poem id="blicher20030915141">
<head>
   <title>En ganske ny Vise om Tym Sællandsfa'r</title>
   <toctitle>En ganske ny Vise om Tym Sællandsfa'r</toctitle>
   <indextitle>En ganske ny Vise om Tym Sællandsfa'r</indextitle>
   <firstline>En Vise vil vi nu sjunge</firstline>
</head>
<body>
En Vise vil vi nu sjunge,
Hører til, baade Gamle og Unge!
I Hildurs Leeg,
Hvor Staal og Bly gjør Kinden bleg,
Jeg vover de danske Drenge.

Og det var Kong Knud hin Rige,
Han monne paa Engelland krige -
Med Hildurs Leeg,
Hvor Staal gjorde Kinden kold og bleg,
Han vovede de danske Drenge.

Det meste havde han vunden,
Og lad som Konge i Lunden, <note>* London.</note>
Fra Hildurs Leeg.

Da sankede Britternes Konge
Af mænd baade gamle og unge
Til Hildurs Leeg.

Han vilde nu prøve det Sidste,
Før han vilde Riget miste
I Hildurs Leeg.

Da blev det muntert til Hove;
Kong Knud han vilde ej sove
Fra Hildurs Leeg,
Hvor Blodet bli'r koldt og Kinden bleg.

,,Herud, mine Kæmper alle!
,,I Marken monne de kalde
,,Til Hildurs Leeg,
,,Hvor Staalet gjør Kinden kold og bleg,
,,Jeg vover mine danske Drenge.''

Saa førte de Konger tvende
Enhver sine trofaste Svende
Til Hildurs Leeg.

Først brugte de sig med Pile,
Og det foruden al Hvile
I Hildurs Leeg.

Derefter med Spyd og Sværde.
Da først blev der Liv paafærde -
I Hildurs Leeg,
Hvor mangen en Kind blev kold og bleg.

Men Britterne vare saa mange,
De gjorde os Vejene trange,
I Hildurs Leeg.

Det hældede langt hen ad Dagen,
Da Dannemarks Baner blev tagen
I Hildurs Leeg:
Saa Mangen blev der baade kold og bleg.

Og tyktes Lykken at svige:
De Danske begyndte at vige
I Hildur Legg.

,,Saa hæftig Britten han trænger'' -
Siger Tym, ,,nu vil vi ej længer
,,Fra Hildurs Leeg.''

Mod Træ saa sætter han Ryggen:
,,Her er en urimelig Trykken -
,,I Hildurs Leeg.''

Han hugger en Gren af Bøgen:
,,Nu først bli'r der Alvor af Spøgen
,,I Hildurs Leg.''

Saa stikker han den paa Landsen.
,,Herfrem nu! igjen nu til Dandsen! -
,,Til Hildurs Leeg!
,,Saa gjører nu Britten om Kinden bleg!
,,Herfrem nu, I danske Drenge!''

Saa har de fortalt os om Tyrken:
med Tydsken han prøved Styrken
I Hildurs Leeg.

Og da han nu tabte sin Fane,
Paa Krigens den blodige Bane,
I Hildurs Leeg -

Af Hesten habn huggede Svandsen, 
Og fæstede den op paa Landsen,
Til Hildurs Leeg.

Og brugte han Halen som Fane,
Og blev den da Fjendernes Bane -
I Hildurs Leeg,
Hvor Staal gjorde Tydsken og Tyrken bleg.

Saa gjorde Tym da med Qvisten.
For Fienderne stakket blev Fristen
I Hildurs Leeg.

Og alt som nu Sejren var vunden,
Knud Konning oplod han saa Munden
Om Hildurs Leeg:

,,Du som skjær' Banner af Bøge,
,,Dit Navn det vil jeg nu øge -
,,For Hildurs Leeg.

,,Tym Banner vil jeg Dig kalde;
,,Det Navn Dig vel monne tilfalde
,,Af Hildurs Leeg,
,,Hvor mangen en Kind blev kold og bleg -
,,Hil sæl! mine danske Drenge!''

Jeg troe, at i disse Dage
Det Navn er endnu her tilbage
Fra Hildurs Leeg.

Og er her end noget af Blodet,
Jeg venter, det haver og Modet
Til Hildurs Leeg.

Jeg venter af Flere det samme,
Giv' Gud, vi ej vorde tilsammen -
I Hildurs Leeg.
Hvor Staal og Bly gjør Kinden bleg,
Jeg vover de danske Drenge.
</body>
</poem>

<poem id="blicher20030915142">
<head>
   <title>Christian den Fjerde i Søslaget ved Femern</title>
   <toctitle>Christian den Fjerde i Søslaget ved Femern</toctitle>
   <indextitle>Christian den Fjerde i Søslaget ved Femern</indextitle>
   <firstline>Stemmer i; thi nu ville vi sjunge!</firstline>
</head>
<body>
Stemmer i; thi nu ville vi sjunge!
Mens fjerde Christian var Konge,
Da Krigede Svier og Daner
Alt efter de forrige Vaner.
Og der gaaer Dans paa vilden Hav -
Saa mangen En danser sig der i sin Grav.

De mødes engang og til Dysten
Ej langt ifra femerske Kysten,
Med Bosler af Jern de trilled,
Om Lemmer og Livet de spillede.
Og der gaaer Dans paa vildene Hav,
Saa mangen En danser sig der i sin Grav.

Og det var Kong Christian den Fjerde,
Som Dreng han det Vovespil lærte;
Han spillede de Trumfer, som ikke
Modstanderen mægted at stikke.
Og der gaaer Dans paa vildende Hav,
Saa mangen En danser sig der i sin Grav.

Da kom der fra Fjenden en Kugle
Den gav baade Rivter og Bule.
Omkring fløj saa vide de Splinter -
Det var en Salut uden Finter.
Og der gaaer Dans paa vildende Hav,
Saa mangen En dansed sig der i sin Grav.

De Sømænd de tumle paa Dække,
Og Somme i Døden sig række,
Selv Kongen slog Nakken mod Bonken;
Men end var ej Dannebrog sunken.
Og der gaaer Dans paa vildende Hav,
Saa mangen En dansed sig der i sin Grav.

Da var der at skue et Under:
Slet Ingen fornam sine Vunder.
Om Broder og Ven monne falde,
For Kongen kun sørged de Alle
Og der var Dans paa vildende Hav,
Saa mangen En dansed sig der i sin Grav.

Men daanet kun var han en Kjende;
Han rejste sig brat overende.
Paa Sværdet han støttede Handen
Og visked sig Blodet af Panden.
Og der gaaer Dans paa vildende Hav,
Saa mangen En danser sig der i sin Grav.

,,Frisk op! mine Søegutter flinke!
,,Paany lader Lysene blinke!
,,Paany lader Tordenen skralde!
,,Paany lader Haglen falde!''
Og der gaaer Dans paa vildende Hav,
Saa mangen En danser sig der i sin Grav.

Den faldt under Torden og Lynen,
Mens Blodet løb Kongen i Brynen,
Men, længe før Dag var udrunden,
Den blodige Sejer var vunden.
Og der gaaer Dans paa vildende Hav,
Saa mangen En danse sig der i sin Grav.

End see vi paa Rosenborg Klædet,
Som kongeligt Blod haver vædet;
Tohundrede Aar ej udslette
De kostbare purpurne Pletter.
Og der gaaer Dans paa vildende Hav,
Saa mangen En danser sig der i sin Grav.

Hvi skulde da Tiden hin stærke
Udslette os Danskhedens Mærke?
Hvi skulde fra Vandet vi drives?
Hvi skulde paa Landet vi kives? -
Og der gaaer Dans paa vildende Hav,
Saa mangen En danser sig der i sin Grav.

Tidsrøsten jo haver os vækket:
,,Pur ud! alle Mand nu paa Dækket!
,,Formerer den trofaste Kjæde!
,,Da kunne med Lyst I fremtræde;
,,Om der gaaer Dans til Lands eller Vands,
,,Da vinde I Sejrens straalende Krands.''
</body>
</poem>

<poem id="blicher20030915143">
<head>
   <title>Et dansk Kløverblad</title>
   <toctitle>Et dansk Kløverblad</toctitle>
   <indextitle>Et dansk Kløverblad</indextitle>
   <firstline>Steenvinkel, Rostgaard og Gerner</firstline>
</head>
<body>
Steenvinkel, Rostgaard og Gerner,
   Saa hed de trofaste Tre,
Hvem I som lysende Stjerner
   Paa dette Billede see.

Til Fædrelandet at gavne
   De vare som Eet i Hu;
Thi maae de herlige Navne
   Ej heller adskilles nu.

Det var i Trængselens Dage,
   Da, paa Fordærvelsens Rand,
Af Danmark stod kun tilbage
   Een By ved Øresunds Strand.

Hiin stærke Nøgle til Sundet,
   Den faldt i fiendtlige Haand:
Ved Svig var Rosenborg vundet:
   Da brast de næstsidste Baand.

Da faldt det sidste af Modet,
   Hvor førre det fast ej sad;
Men ej kom Iis udi Blodet
   Paa dette Trillingeblad.

De lagdde Raad op med Liste,
   Den Nøgle atter at faae;
Det bære nu fik eller briste:
   Tilsammen vilde de staae.

Det brast. I Løndom tiltraadte
   En Helteskare det Værk.
Dog Een var Nidding, forraadte
   De Tre til Fiende saa stærk.

De greb Steenvinkel, og førte
   Ham ud til den nøgne Strand.
Et Suk de fra ham ej hørte;
   Han døde jo for sit Land.

Til Stejlen en Britte hentræder,
   Og op paa Hjulet han steg:
,,Du varst en Dansker med Hænder,''
   Han kyste Munden saa bleg. <note>* Historisk Sandhed 1659.</note>

Saa Gerner monne de spænde
   Paa Pinebænken saa trang:
Døe skal han, eller bekjendte,
   Mens Blod fra Næglerne sprang.

,,Din Klerk vi skulle vel tvinge,
   ,,At sige bedre Besked.'' -
,,Nej! lad min Gravkloke ringe!''
   Han sig udi Læberne Bed. -

Alt som han lærte de Unge,
   Og holdt det selv som et Bud.
,,Hvo ej er tro mod sin Konge,
   Ej heller elsker sin Gud.''

Da skammede sig Generalen,
   Og sagde: ,,Nu er det nok;
,,Jeg seer, tung falder Dig Talen -
   Gak hjem til Bukkenes Flok!''

Nu var der da Rostgaard tilbage;
   Ham gad de hellere see
At tage piinligt af Dage -
   Den Værste af disse Tre.

Men Nys han fik dog itide:
   Han greb om Natten sin Hest;
Saa monne den Ædeling ride
   Til Staden som han kan bedst.

Og da til Søen han langer,
   Som Navn af Ulvene har,
I Hjertet Hesten han stanger,
   I Hals og Bove den skjar.

Sin Hat i Vandet han kaster,
   Og Kappen ovenderpaa.
Til Axelstad han da haster,
   Og kom for Kongen at staae.

De Svenske efter ham sætte,
   Ved Daggry naae de den Sø.
De see Hest, Kappe og Hætte:
   ,,Saa har han alt maattet Døe!''

De svenske Herrer de haste,
   At bringe Tidende slet
Til Enken, der at udkaste
   Et gyldent Kjerlighedsnæt.

Eja! de komme forsilde:
   Hun keeg af Vinduet ud,
Sig dukked atter og smil'de -
   Hun sømmer enkelig Skrud.

Dog bejler Een og en Anden;
   Hun beer dem give sig Tid:
,,Den Viv, saasnart glemmer Manden,
   ,,Hvo kan til hende slaae Lid?''

Dog snart blev Andet at gjøre,
   End bejle. Svenskernes Drot
Sin Hær til Storm monne føre
   Mod gamle Skjoldungeslot.

Men der nu Stormen afslagen
   Var med utvingeligt Mod,
O Vovehalsen bortdragen
   I egne Kæmpers Blod:

Sin Viv nu atter omsavned
   Den Helt i Glæde og Ro,
Til længe efter de havned
   I Himlen, trofaste To!

Giv' Gud, at i Dannemænd alle
   Der slige Hjerter dog sad,
Som deres, hvem vi maae kalde
   Med Skjel: et Trillingeblad!
</body>
</poem>

<poem id="blicher20030915144">
<head>
   <title>Prinds Christian</title>
   <toctitle>Prinds Christian</toctitle>
   <indextitle>Prinds Christian</indextitle>
   <firstline>Ved Christianssand</firstline>
</head>
<body>
   Ved Christianssand
Der laae den sidste Orlogsmand *50)
Af Danmarks stole Flaade.
Og Jessen hedte han,
Som havde der at raade.

   Han kaldte frem
Sit Mandskab: ,,Børn! nu gaaer vi hjem,
,,Om ellers vi kan strække:
,,Den Engelskmand er slem,
,,Hans skuder Havet dække.

   ,,Vil I som jeg.
,,Vort gode Skib det faaer han ej -
,,Før synke eller sprænge!
,,Op eller ned vor Vej!
,,Ej saa? I danske Drenge!''

   ,,Jo saa! Hurra!''
Og hele Dækket lød det fra
- Som een - femhundred Stemmer.
,,I Kampens Time da
,,Sit Løfte Ingen glemmer!'' -

   ,,Nu Sejl paa Raa,
,,og Anker lettet! - Ud vi staae
,,For alle vore Klude!
,,Fort over Bølgen blaa!
,,Lad Fjeldets Vinde tude!''

   De stævned frem
Ved Nat og Dag til Fædrehjem -
Da kom en fiendtlig Flaade;
Mod Een der nu var Fem -
De bøde Jessen Naade.

   Med skarpe Skud
Han svared, og æsked ud,
Og Striden de modtoge:
De sendte strenge Bud
Til gamle Dannebroge.

   De sendte hid
En Æl af Kugler heel ublid: <note>* Egntlig den næstsidste. som bekjendt blev den efter 5 timers tapper Kamp med den engelske Krydsflaadde fra Store Belt, af Jessen sat paa Grund og derefter brændt (ifølge tilskuer 1808 Nr. 21 og 27) af Engellænderne. Jessen, Top og Rothe blev reddede. Æl: Iling, Byge.</note> 
Den kapped Stang og Master.
Den brave Jessen did
Sit Svar tilbagekaster.

   Rothe og Top
Og Willemoes og Dahlerup,
Paa Bakken og paa Skandsen,
Med Tostrup førte op
Galant i Kugledansen.

   Da randt der Blod:
Fra Top de tog den ene Fod,
Han stod dog paa den anden -
Udi den røde Flod
Gjendøbes Orlogsmanden.

   Du flinke Gast!
O Soland, kjek og klippefast!
Du Klippens Søn med Ære!
For Dan dit Hjerte brast:
Dit Minde signet være!

   Du faldt med Roes -
Farvel, Du lille Willemoes!
Dit Mod var stort i Kampen.
Men det var før din Lods
Udi Skjærtorsdagsdampen.

   Farvel! Farvel:
Du Dahlerup! og hver en Sjel,
Som her fra Kroppen skiltes!
Af Fiender fleer til Hæl
Foer, inden Slaget stiltes.

   Med Knald eller Brag
De fægted ud det haarde Slag,
Og solgte Livet dyre.
Men nu er Skibet Vrag
Og ikke meer at styre.

   Paa Sællands Strand
Der hug vor sidste Orlogsmand; -
Ham til et Baal de gjorde.
Paa blodigrøde Sand
De Gutter sprang fraborde.

Vel holdt de Ord:
,,Prinds Christian'' i Røg opfoer,
Af Fjenden ubetvungen.
Derfor ved Bragibord
Dens Drapa nu er sjungen.
</body>
</poem>

<poem id="blicher20030915145">
<head>
   <title>Peder Lykke</title>
   <toctitle>Peder Lykke</toctitle>
   <indextitle>Peder Lykke</indextitle>
   <firstline>Den Nordsø! det er et uroligt Vand</firstline>
</head>
<body>
Den Nordsø! det er et uroligt Vand,
Og tumles af Stormene stændigt.
Mangt Fartøj gaaer under med Muus og Mand,
Naar Vestenvinden raser ubændigt.

Vort Jydeland har kun til Værn og Vagt
Mod Fienden de Flyvesandsmiler.
De skjæve, naar Havet sin Bølgemagt
Dybt ind mellem Bankerne kiler.

Saa var det sidst ottende Januar:
En flyvenede Storm sig da rejste;
Ret lige herind den paa Klitterne bar,
De Bølger mod Bakkerne knejste.

De prøvede Styrke med Jydernes Strand,
Saa vrede de fraaded i Kampen;
Om Havgassens Huse fløj Skum op mod Sand.
De Skuddred ved Bølgernes Stampen.

Og helst nu, hvor Volden var tynd og lav,
Der prøved Fienden at bryde.
Han havde ej nok i den ene Grav,
Der Sønden for Agger mon flyde.

Gud bedre det for os! Han brækked herind
Paa fire Steder foruden
De Havgasser vorde lidt sære i Sind:
,,Den Gjæst han os kommer ubuden.''

,,Man skulde ej troe, det var Tak for sidst, -
,,Da fordum vi knælede Britten -
,,At nu han vil hevne den gamle Tvist,
,,Og vælter os Havet mod Klitten.''

Sig Havmand formæler med Nøkken i Fjord,
Saa bølgende Bryster opsvulme;
Mod hver, der ved Limfjordens Kyster boer,
Dens Vande saa truende vulme.

Og da saae man Vand, hvor der førre var Land,
Saae Folkene sejle i Gader,
Paa Mønningen ride baade Qvinde og Mand,
Og Fiskene svømme i Lader.

Et Enstedhuus hisset ved Stranden stod,
Omringet af stigende Strømme -
Allene, midt i ødelæggende Flod,
Et Barn og en Kjælling var hjemme.

Hun tripper med Barnet oppaa sin Arm,
Saa mindelig beder om Frelse.
Paa tør Land en Mand det betragter med Harm,
Og sukker! ,,Gud naade Dig Else!''

Saa kom der en Anden: han sukkede ej;
Omkap med Orkanen han rendte.
Det vared ej længe, før samme Vei
Tilbage ad Huset han vendte.

Men agende kom han, og det med en Fart,
Som naar man en Jordmoder henter.
,,Ja skynd Dig, Peer Lykke! det skal være snart;
,,Deroppe paa Loftet hun venter.''

Peer Lykke han pidsker de fnysende Øg,
Fra Landet i Strømme de springe.
Det sprudlende skum dem om Ørene røg,
Og pisked den gispende Bringe.

De hige, de hige mod Huset fram,
Men stedse de dybere synke.
Tilsidst de med Vognen i Bølgerne svam;
Den Kudsk var da værd vel at ynke?

Saamænd var han ikke; han voved jo kun
Hvad Ingen skal spare i Nøden;
Den himler forvist i en glædelig Stund,
Som gaaer for en Anden i Døden.

Men Døden gaaer ofte afvejen for hvem
Den dristig imøde tør træde.
Den modige Mand bringer Sejren hjem,
Naar Krysteren hjemme maae græde.

Saa brage Peer Lykke den ædleste hjem;
For Tvende han bjergede Livet.
Det Danneværk aldrig skal gange iglem,
Saavidt som mig Harpen er givet.

Jeg slog den ret nydlig i Østerled,
Da om Kanne jeg lagde en Vise:<note>Cf. Blichers <xref poem="blicher2003091577"/>.</note>
En lignende Gjerning ved Vesterhavs Bred
Med Glæde jeg kommer at prise.

Tillykke, Peer Lykke! med Mandomsdaad,
Du for de Betrængte mon øve!
Saa kommer i Farer heel ofte Raad,
Naar Hjerter vi har til at prøve.

Sit eget Liv voved den dristige Mand,
To Andre fra Død at bevare:
Hvo vil gjøre Mindre, hvis Fædrenes Land
Med Alle skal stædes i Fare?
</body>
</poem>

<poem id="blicher20030915146">
<head>
   <title>En ganske ny Vise om en Kroermand og han Søn</title>
   <subtitle>Synges som Niels Ebbesens Vise</subtitle>
   <toctitle>En ganske ny Vise om en Kroermand og han Søn</toctitle>
   <indextitle>En ganske ny Vise om en Kroermand og han Søn</indextitle>
   <firstline>De Bønder de sidde saa tykt over Bord</firstline>
</head>
<body>
De Bønder de sidde saa tykt over Bord
Alt udi den Skjænkestue.
De tale saa mangen et Rædselsord
Om Fiender, som Landet mon true.

Den Kroermand sidder i Kakkelovnskrog,
Alt i sine dybeste Tanker.
Foran ham der seer I en Trettenaarspog,
Med Riffel i Armen han spanker.

Paa eengang saa springer den Kroermand op,
Sin Riffel fra Bjelken han river;
Han kaster et Øje til Gjæsternes Trop:
,,Nu nytter det ikke, I bliver.''

,,Højfornemme Gjæster forsamle sig nu,
,,Og dem maae jeg hjelpe at bænke.
,,Der kommer saamange, det ret er en Gru;
,,Thi maae jeg vel hjelpe at skjænke.''

,,Maae jeg være med?'' siger Knøsen saa glad,
,,Mit Bly jeg i Pletten kan fæste:
,,Jeg træffer vel ogsaa den engelske Rad,
,,Ifald han os her vilde gjæste.''

Den Gamle han smiler: ,,Nej, hør mig engang
,,Til Knægten! Jeg troer han faaer Nykker.
,,Kommer Du imod Fienden, din Humlestang!
,,Han times alverdsens Ulykker.''

Den Unge ham huer slet ikke det Ord,
Han tager saa smaat til at snøfte:
,,For jeg er lille, og Du er saa stor,
,,Du skulde dog holde dit Løfte.''

,,Hm!'' brummer den Gamle ,,den Slubbert har Ret;
,,Grandgivelig nu jeg det husker. -
,,Naa! kom saa! men see, at Du ej bliver træt,
,,Og bagud som Mikkel Du lusker!''

Saa gik de tilsammen da, Fader og Søn:
,,Lad være I Qvinder at tude!
,,Her hjælper ej meer hverken Løn eller Bøn;
,,Vi har at bestille derude.''

Den første Bestilling, de Tvende nu fik,
Var Lundehuusvejen at feje.
Og kan I vist troe mig, det fejende gik,
Og Døden fik Mange til Eje.

En Kugle vel nær til den Unge kom,
Paa Riffelen den masede Panden.
Da siger den Gamle: ,,Nu vender Du om,
,,Og henter fra Byen en anden!''

Den Unge han beder saa inderlig: ,,Fa'er!
,,Aa! lad mig dog see det tilende!
,,Hvis hjem jeg fra Jagten nu Vejen ta'er,
,,De Andre vil troe: jeg vil rende.''

Den Gamle han siger: ,,Du holder din Kjæft!
,,Paa Timen Du gjør, som jeg siger!''
Den Unge han knuger sit Bøsseskjæft,
En Taare i Øiet ham stiger.

Han lyder; hvorvel det var haardt ham imod,
Og grædende hjemad han trasker.
Han stamper heel vred med den lille Fod,
Ved at høre, den Kugleregn pladsker. -

Men siden, saa fulgtes de sammen igjen
Den Fader med Søn udi Feldten.
Uskadte de gik baade hjem og hen;
Tidt Døden gaaer udenom Helten.

Og Alle de vilde nu see den Smaapog,
Som Ingenting kunde forknytte.
Jeg troer, at de snakked i hver en Krog
Om den lille Herregaardsskytte.

Men sidste Gang Fader med Søn var i Slag,
Det Faderen gik som saamange;
Thi altid af Krig at gaae bort uden Nag,
Det kan man ej heller forlange.

Den Gamle han taber med eet sit Gevær,
Og Armen til Laaret han trykker:
,,Jeg fik nok en Smøre paa Albuen her,
,,Men ellers er Intet istykker.''

Og skotter han saa til sin Høvedsmand -
Gud veed, at han var det med Ære;
Og vil jeg nu sige Jer strax paastand:
Han Navnet von Krogben mon bære.- 

,,Hr. Kammerherre! De seer nu, jeg vil
,,Komme snart til at krybe i Sengen.
,,Men skulde han der komme Noget til -
,,Og jeg være borte fra Drengen -''

,,Gaae Du ikkun hjem med din snilde Søn!''
Den Høvidsmand monne bebude.
Da siger den Unge: ,,Jeg haver en Bøn;
,,Maae jeg bie til Spillet er ude?''

Den Gamle han smilte, og listelig stak
Den saarede Arm under Barmen:
,,Jeg ogsaa foruden al videre Snak
,,Vil tøve, og see paa Allarmen.'' -

Men stop lidt! her er jo et væsentlig Savn,
Hvorover jeg rigtig mig skammer.
Saa hør da! Vi gjorde et Riim paa hans Navn:
,,Hr. Hammer, hans Kugle den rammer.''

Slet ikke jeg veed, hvor hans Grav de har lagt;
Langt mindre, hvordan de den smykke.
Mem dette jeg veed: at hvad her jeg har sagt,
Er Sandhed, som Ingen skal rykke.

Og dette jeg veed: at var Alle som han
Ad hele Verden vi blæste;
Og kom her end Fiender som Sand i Strand,
Dem alle vi Ligtexten læste.

Og dette jeg veed: at hvad blive skal
God Krog, skal tidligen krøge;
Og hvo der siden vil staae for Skrald,
Som Dreng han med Døden maa spøge.
</body>
</poem>

<poem id="blicher20030915147">
<head>
   <title>Krigssange</title>
   <subtitle>for jydske Dragonregiment</subtitle>
   <toctitle>Krigssange</toctitle>
   <indextitle>Krigssange</indextitle>
   <firstline>Tilhest! tilhest nu, Du jydske Dragon!</firstline>
</head>
<body>
<nonum><b>Udmarsch</b></nonum>

Tilhest! tilhest nu, Du jydske Dragon!
   Og muntert i Marken lad springe!
Snart til Musikken af Flint og Kanon
   I Krigers Dans Du Dig svinge!
Din trofaste Hest og dit skarpe Sværd -
Med dem gaaer Du trøstig i Ledingfærd.

Ej Danmarks Fiender for første Gang
   Skal kjende de jydske Dragoner;
De før dem fejed fra blodige Vang
   Til Takten af danske Kanoner.
Stout kæmped de Fædre. Vi kæmpe som de,
Og sejrende Fiendernes Rygge skal see.

Farvel! Farvel nu, o Fædreland!
   For Dig udi Kampen vi drage.
For fiendtligt Staal og for Mord og for Brand
   Hviil trygt I, som blive tilbage!
Brug Leen herhjemme med med frydelig Sang!
Vi meje med Sablen paa dampende Vang.

Farvel! Farvel nu, Du Pige saa kjer!
Og græd dog kun ikke for længe!
Thi den, som har Frygt for de fjendtlige Sværd,
   Ej kjender de jotiske Drenge
Gjem kjerlig Erindring i trofaste Barm!
Vi komme tilbage og ta'er Jer i Arm.

Tilhest! tilhest! og i Marken snart!
   Med lynende Klinge mod Fienden!
Vi ham skal jage i flyvende Fart -
   Som Avnerne splittes af Vinden.
Hvor Sejren sig haver til Danskerne vendt:
Der findes det jydske Dragonregiment.


<nonum><b>Natlejr</b></nonum>

Nu dækker Natten over 
   Alt med sin mørke Sky,
Og fra sit Dagværk sover
   Trindt om os Stad og By.
Mens andre er tilsenge,
   Og Alt omkring er tyst,
Syng op, I danske Drenge!
   Lad Natten gaae med Lyst!

Syng om de glade Dage
   I fjerne Fødestavn;
Før Krigens Ild mon brage,
   Og jog os fra dens Favn.
Da hvæssed vi kun Staalet
   Til Højt paa Eng og Vang;
Paa Arnen blussed Baalet
   Til Pigens Elskovssang.

Vi reed til Sommergilde
   Med Blomsterkrands om Hat;
Vi svang de Piger milde
   Den lune Sommernat.
Ej Timerne vi talte
   I Dans og munter Leeg.
Naar da Trompeten kaldte,
   Vi gjerne Søvnen sveg.

Nu til langt andre Dandse
   Trompeten kalder her;
Blodrøde er de Krandse,
   Paa Slaget Mark vi bær'.
Stor Kiv er ved det Gilde,
   Vi her indbydes til,
Med Fiender heelt umilde
   Vi har alvorligt Spil.

Men munter! bort med Sorgen!
   Ej Helten sørge maae.
Fryd Dig inat! - imorgen
   Kan Andet forestaae. 
Kun flygtig er din Glæde -
   Tag den i Flugten med!
Snart Solen skal fremtræde,
   Og da tilhest! afsted! -

</body>
</poem>

<poem id="blicher20030915148">
<head>
   <title>Natten før Slaget</title>
   <subtitle>(Værnersang)</subtitle>
   <toctitle>Natten før Slaget</toctitle>
   <indextitle>Natten før Slaget</indextitle>
   <firstline>Nu hvile mange trætte Lemmer</firstline>
</head>
<body>
Nu hvile mange trætte Lemmer
   I søvnens Skjød,
Og Kjersten derhjemme drømmer
   Om Elskov sød.
Her drømmes kun om Fienders Fald,
Og Danskens Sejr paa blodig Val.

Imorgen tænde vi for Fienden
   Det hede Baal.
Hæt op med Lyst! og qvæd forinden
   Vort Bjarkemaal!
Naar Hanen galer Dagen frem,
Da fægtes der for Huus og Hjem.

Langt bedre Krigehjertes Bløden
   Paa Ærens Seng.
End draabeviis at drikke Døden
   Paa Sotteseng.
Langt bedre døe for Staal og Bly.
End fejg til Straadød hjem at tye!

Snart skal nu Solen frem, at kalde
   Til Hildurs Leeg.
Bæk op, væk op med Sang paa Halde
   Til Sværdeleeg!
Vi lysteligt til Legen gaae:
Lad falde saa, hvad falde maae!

Men Danmark staaer. Det er vort Løsen,
   Vor Sejerskrands:
Ind under Kugleregnens Drøsen
   I Krigerdans!
Naar Sol gaaer ned bag Vestervang,
Den hører Danskens Sejerssang!
</body>
</poem>

<poem id="blicher20030915149">
<head>
   <title>Himmelbjergssange</title>
   <subtitle>Den 1ste August 1840</subtitle>
   <toctitle>Himmelbjergssange</toctitle>
   <indextitle>Himmelbjergssange</indextitle>
   <firstline>Op af Nordhavs dybe Vander knejser</firstline>
</head>
<body>
<nonum><b>For Norge</b></nonum>

Op af Nordhavs dybe Vander knejser
Landet, hvor sin Trone frihed rejser.
Højt fra vilde Fjelde
Styrter Fos med Vælde;
Mægtig Skov foruden, Malm forinden.

Men i Dalene Naturen smiler,
Qvæget blødt i Blomsterenge hviler,
Huset trygt bag Skrenten,
Gytten sødt hos Gjenten; -
Kraft og Kjerlighed sig sammenslynge.

Skaal for gamle Norges Kæmpefjelde!
For det Folk, som i forynget vælde
Frie Marker pløje
Som de Bølger høje! -
Norges hæder fast som Himlen stande!

<nonum><b>For Sverrig</b></nonum>

Du gamle Alfers første Hjem i Norden!
Du skjøne Disers skjønne Fædreland!
Din Hæltehæder, lig Troldhættans Torden,
Gjenlyder vidt fra Østresaltets Strand!

I Freden mild og elskelig som Balder,
I Striden vild og frygtelig som Thor,
End blomstrer, som i Odins Gyldenalder,
Ejnheriars Land, hvor Frej med Freja boer.

Saa grønnes dine Dale, dine Fjelde
I evig Ungdom kraftigt Aar for Aar!
I Borgerdyd Du mærke kun din Ælde,
Og Svithiod stærk som nu om Sekler staaer!

<nonum><b>For Danmark</b></nonum>

Danmark! Fostermoder kjere!
   Hør vor Frydesang!
Himlen disse Toner bære
   Over Sø og Vang!
Ryst jert Løv, I Bøgeskove!
Hav! Du krumme stolt din Vove!
Lytter! nu den danske Tunge
Gladeligt skal sjunge!

Græs og Korn og Ved gi'er Jorden
   Føde, Ly og Lyst;
Dannemark bespiser Norden
   Af sit rige Bryst.
Trindt paa Hav og Sø og Strømme
Rigtbelagt Snekker svømme,
Uden Tal de Fiskestrimle
Underneden vrimle.

Er ustadig end vor Sommer
   Og vor Vinter lang,
Engen har dog sine Blommer,
   Frugt har Dannevang!
Kolde Storme - Hjerter varme,
Kjerlighed i ædle Barme,
Troskab under Sorg og Glæde
Har i Danmark Sæde.

Dine Sønner, elskte Moder!
   Ofte Sværdet svang,
Værnede om dine Goder,
   Værged for din Vang.
Enighed gjør Kæmper stærke,
Mod er rette Danneværke:
Hegnes saa den danske Have,
Ledet er ilave.

<nonum><b>For Nodens Enighed</b></nonum>

Om end Tvedragt herefter trindt paa Jorden,
Venskab, Fred og Fryd udi vort Norden! -
Fred, paa fast som Fjeldet!
Fryd, saa reen som Vældet!
Venskab, som blandt gamle Fosterbrødre!

For tidt tilforn har Brodertvisten hærget
Med daarlig Grumhed Nordens Trillingeblad;
Mod fælles Fiende nu kun blottes Værget:
De Tre som Een skal staae til sidste Mand!

Ja, Tre som Een mod fremmed Vold,
Da fast vi staae.
Vor Enighed, det er vort Skjold;
Treægget Sværd gjør Fienden kold,
Som paa den stærke Klippevold,
Paa Bølgen blaa!
Vor Venskabspagt fra Slægt til Slægt
I Kongers Konges Varetægt
Skal staae!
</body>
</poem>

<poem id="blicher20030915150">
<head>
   <title>Din Skaal og min Skaal</title>
   <subtitle>Fædrelandssange</subtitle>
   <toctitle>Din Skaal og min Skaal</toctitle>
   <indextitle>Din Skaal og min Skaal</indextitle>
   <firstline>Din Skaal og min Skaal!</firstline>
</head>
<body>
Din Skaal og min Skaal!
Og alle gode Venners Skaal!
Broder og Søster
Ved Dannemoders Bryster,
Troskab og Enighed blomstre frisk og skjønt!

Selv i hvide Vinter er freidigt Immergrønt;
Vinteren har sin Kulde, og Somren har sin Varme:
Altid Sommervarme
I ædle danske Barme!

Din Skaaal og min Skaal!
Og hele kjere Danmarks Skaal!
Landet og Havet
Er rigelig begavet:
Pløjer vort gode Land, og bringer Føde frem!
Pløjer Havets Bølger, og bringer Frugter frem!
Faaer vort Land en Fiende, da pløj med blanke Sværde!
Aarle hver paa Færde,
Vort Dannemark at Gjærde!

Din Skaal og min Skaal!
Og hele gamle Nordens Skaal!
Frugter i Haver!
Og Agren sine Traver!
Havet sin Flaade, og djærve Mænd ombord!
Hæren sine Kæmper, og Raadet sine Ord!
Enten til Leens eller og til Sværdeklangen
Over Fjeld og Vangen
Skal fridig lyde Sangen!
</body>
</poem>

<poem id="blicher20030915151">
<head>
   <title>Hymne efter en Sygdom</title>
   <toctitle>Hymne efter en Sygdom</toctitle>
   <indextitle>Hymne efter en Sygdom</indextitle>
   <firstline>Opløft dig, Sjel! fra Smertens Land</firstline>
   <notes>
      <note>* Jfr. ,,Min Svanesang! (i I.H. Hansens Maigave 1839, siden i ,,Nyeste Noveller og digte'' 1840), skrevet 1838, som det synes, i en senere Sygdom.</note>
   </notes>
</head>
<body>
Opløft dig, Sjel! fra Smertens Land,
Fra Sorgens mørke Dale!
Fra Jordens stormfulde Strand
Og Sygdoms tunge Dvale!
Opløft dig, min nyfødte Aand!
Til ham, som dig med vældig Haand
Fra Gravens Bred oprejste!

Opløft du dig mit Øjepar!
Hæv dine matte Laage!
Du, som saa nær omhyllet var
Af Dødens skumle Taage -
Til ham, hvis Aande vifted hen
De Dødens Dunster, og igjen
Dig frem til Lyset kaldte.

Opløfter, solder eder nu,
I, mine blege Hænder,
Med Priis til Ham, hvis Faderhu
Vor Sorg til Glæde vender;
Som med sin Mildheds Lægedrik
Husvaler den, der ængstet gik
Mod Dødens mørke Porte!

Det var da ej den sidste Blund
Paa haarde Smertensleje,
Jeg vandre skal endnu en Stund
I Taagelandets Veje!
Din faure Sol endnu engang
Til mig fra høje Himmelvang
Skal Lys og Liv nedsmile!

O Fader! lad mig vandre da
I Kjerlighed hernede,
Til Timen slaaer, naar du herfra
Vil mig til Himlen lede;
Naar Lysets Konge, Støvets Ven,
Skal kalde mig fra Sorgen hen,
Til evig Glædes rige!
</body>
</poem>

<poem id="blicher20030915152">
<head>
   <title>Til mine Velgjørere</title>
   <subtitle>1840</subtitle>
   <toctitle>Til mine Velgjørere</toctitle>
   <indextitle>Til mine Velgjørere</indextitle>
   <firstline>I tredive Aar, og vel fleer, jeg sang</firstline>
   <notes>
      <note>* Jfr. Gl. o. n. Novell. 1, S 16. og Kbhs. Morgenbl. 1839, Nr. 59.</note>
   </notes>
</head>
<body>
I tredive Aar, og vel fleer, jeg sang
Alt over min gamle mørkladne Vang.
Der sad jeg saa ofte med Harpen paa Skjød,
Mens lønligen ofte jeg sukked for Brød.
   Alherren være for Alting Priis!
Han prøved mig med sit Tugtensriis,
Ham være Ære for hvert hans Værk!
,,Han bøied, men gjorde mig derved stærk.''
   Ja - hidtil jeg sang under Sorrig og Nød,
Jeg sang, men jeg sad jo paa Vand og Brød.
Da kom der fra Heltesønnerne tre
Den dejligste Gave, som nogen vil see:
Et Blomsterbæger fra Gefions Land -
Et Trøstensbæger det var mig forsand!
Et glædelig Varsel for Hjælp saa nær -
Det Glædesbæger er mig tredobbelt kjer!
   Et Glædes og et Forundrings ,,Ak!''
See: det var Sangerens første Tak.
Det andet følger her oven paa:
Idet han kan Harpen saa gladeligt slaae.
Og flere deslige kan komme hernæst,
Saa det og saa det fra den reddede Præst.
   At jeg nu har faaet fri min Dør,
Kan sjunge med lettere Sind end som før -
Derfor være takket det Kløverblad,

Som gjorde den sorgfulde Sanger glad!
De Sønner af ham, der ved Kjøge faldt,
Og Heltedøden for Flugten har valgt,
De lettede Skjalden de tyngende Kaar,
Har gladere Dage lagt til hans Aar.
   Af Hjertet derfor være takket hernæst
Hver Landsmand, der kom som saa venlig en Gjæst!
Derfor være lovet hver Daneqvinde,
Hver Sangerens og hans Harpes Veninde!
Saa sød og saa liflig en Lædskedrik
Den Arme fra kjerlige Hænder fik,
Og kunde den Fattige vorde stolt,
Da maatte det saadan en Gave volt.
   Ret aldrig jeg saadant et Offer saae,
Som nu paa mit nøgne Fyrrebord laae:
Der glimted fra hver en Sølvpenge hvid
Et venligt Smiil og en Hilsen blid,
Der klæbed ved hver en Guldpenge rød
Et kjerligt Suk og en Taare sød.
Sligt Juleoffer - jeg sværge vil -
Har aldrig en Præst før seet Magen til.
   Dog, det var ej heller den fattige Præst,
Fik saadant Besøg af saa riig en Gjæst;
Det var jo den yndede trobadour,
Blev gjæstet saa skjøndt i sit tomme Buur.
   Let hviler nu Harpen udi hans Skjød,
Han har jo forvundet sin bittreste Nød.
</body>
</poem>

<poem id="blicher20030915153">
<head>
   <title>Mit Modersmaal</title>
   <subtitle>1840</subtitle>
   <toctitle>Mit Modersmaal</toctitle>
   <indextitle>Mit Modersmaal</indextitle>
   <firstline>Du dyrebare Tolk før mine Tanker</firstline>
</head>
<body>
Du dyrebare Tolk før mine Tanker,
Hver blomst, jeg i min Billedverden sanker,
Du planter om, og ud paa Danevang.
Hvad lønligt Phantasien maler,
Med tusind tunger Du udtaler,
Et Suk omskaber Du til Sang.

   Hvad sig i Løndom i min Sjel bevæged,
Hvad der staaer i mit tause Hjerte præget,
Det Stemplede Du til en gangbar Mynt.
Hvad jeg igjennem mørket haver skimtet,
hvad til mig huldt fra Nattehimlen glimted:
Det haver Du for Dagens Børn forkyndt.

   Hvad dunkelt dybt i sjelen gløder,
Du som et Lys til Verden føder;
Du Fostret giver først sit Liv -
Et Frøe, skjult under vinterlagen,
Som Blomst det kommer frem for Dagen
Ved Foraarssolens milde ,,Bliv!''

   Min Moders Maal! de første Toner søde,
Der Barneøret i dets Vugge møde,
Saa blødt og lifligt som en Englerøst -
Saa ømt, saa bøjeligt som Barnets Hjerte,
Før det bliver hærdet under Sorg og Smerte,
Og banker stærkt men vildt i Mandens Bryst!

   Min Faders Maal! hiin faste Alvorsstemme,
Hvadenten Drengens Lyster den skal tæmme,
Hvadeller vække, styrke Ynglingsmod -
Som Tordendrøn, naar Manden gaaer i Slaget,
Den ruller vældigt gjennem Vaabebraget,
Til Kamp og Sejr den hærder Haand og Fod.

   Mit danske Maal! Naar Døden har min Tunge
For evig bundet, Slægt paa Slægt vil sjunge,
Hvad har jeg digtet mangen stille Nat.
De danske Viser, jeg ved Lampen qvæder,
Fremkalde søde Taarer, milde Glæder,
Naar Skjalden længst har Livets Land forladt!
</body>
</poem>

</content>
</section> <!-- Danske Folkeviser -->

</content>
</section> <!-- Anden Deel -->

</workbody>
</kalliopework>

<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1912" author="claussen" status="complete" type="poetry">
<workhead>
   <title>Danske Vers</title>
   <year>1912</year>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<section level="1">
<head>
   <toctitle>I</toctitle>
</head>
<content>

<poem id="claussen2005050801">
<head>
   <title>Tilegnelse</title>
   <toctitle>Tilegnelse</toctitle>
   <indextitle>Tilegnelse</indextitle>
   <firstline>Til dette Ølands Ungdom gaar min Sang</firstline>
   <quality>korrektur1</quality>
</head>
<body>
Til dette Ølands Ungdom gaar min Sang,
som dukker frem med brede Bøgeskove,
mens Stranden slaar endnu sin Saltsø-Klang
mod Kysten, hvor en Storm af Drømme sove;
hvor Baade stryger op de tunge Sejl
i Sol, og gennem Vind og Bølger danser,
hvor Slægten har endnu sit Solskins-Panser
af Manddomsspøg og sine unge Fejl -

Hvor Talen ejer det fortrolig korte
Slangsprog af Hjertets Lyst og Sødme skabt,
som lover i sin Kækhed og lidt knapt,
at ingen Stavelse skal blive borte,
mens der endnu gror Korn i disse Lande,
og mens en Smule Digter vel tør blande
med ny og gamle Rim paa Kryds og Tværs,
af Hjertets Vellyst, et frimodigt Vers.

Og midt i tidliggrønne Markers Ro
slaar Lærkerne, som Stenkast, op fra Agren
og trilrer Æther-Blaahed over to,
som blændet følger deres Solskinsflagren.
Her er saa vidt, og klart, og mildt, og smukt,
at denne Jordbund, morgentyst og nøgen,
blev Trøst i Sorg, et Hjem i al vor Søgen
og gav vor unge Kundskabs bedske Frugt
en særskilt Sødhed og en liflig Lugt.
</body>
</poem>

<poem id="claussen2005050802">
<head>
   <title>Landskab</title>
   <toctitle>Landskab</toctitle>
   <indextitle>Landskab</indextitle>
   <firstline>Paa de gamle, kendte Bakker har jeg gaaet</firstline>
   <quality>korrektur1</quality>
</head>
<body>
Paa de gamle, kendte Bakker har jeg gaaet,
dér hvor fordum det store Slag har staaet,
og hvor sidenefter Bondens Korn er saaet.
Det var her, jeg som yngre har tænkt mangen Drøm
der nu knapt har Værd mod et Hesteskosøm.
- Og jeg gemmer paa et Loft i en Kiste
nogle Vrag af de Drømme, jeg forliste.
<center><nonum>*</nonum></center>

Jeg har drømt som en ensom Imperator,
hvad der passed' for et Land mer nær Ækvator.
I mig selv jeg havde Sejren og Solen,
jeg mangled' kun Brodéringen paa Kjolen.
Og de blege Piger kom og lod sig fange
paa de grønneste solviltre Gange.
Jeg har drømt - blot jeg hørte Hestetrampen -
mig som Feltmarskal, der selv bestemmer Kampen.
Og jeg vidste, at hver Skanse straks var taget
den Dag, jeg gav Signalet til Slaget.
Jeg har rolig læst og meditert om Natten,
selv om Fjendens Kugler ramte mig i Hatten.
Jeg var visere end Nathan hos Lessing!
Jeg var Guld imellem alt det andet Messing.

... Ak hvor mange Timer dejligt man spilder
alene mellem Foraarsgræs og Kilder.
Langt fra Pøblen, som med dumme Næver trumfer,
har jeg nydt mine sødeste Triumfer.
Og en Dag var jeg listig som en Pave.
Men en Dag tog jeg Synderne i Ave.
Jeg har ejet al den Magt, som er i Verden,
og unge Kvinders Gunst ... Det var en Gave.
<center><nonum>*</nonum></center>

Men Tiderne skifter. Der kommer en Dag,
da selv man skal ud og levere et Slag
og ikke blot spanke med Krudthorn ved Bælte
paa Marker, hvor andre er optraadt som Helte.
Da hjælper ej Fuglenes Kvidren i Vænget,
da gælder det brøsige: - Ud i Terrænet!
hvor Jorden fyger og Mudderet sprøjter,
og hvor man skal regne med Fald og med Højder.
Man snubler en Smule. Og hvis man falder,
er det sjelden mellem Liljekonvaller.
<center><nonum>*</nonum></center>

De har taget min Skov, hvor de mørke Fyrrer stod,
hvor den dristige Pige beundrede mit Mod,
og skønt hun altid skælvede for Snogene,
dog gav mig saa kække Kys i Krogene.
De har taget min Skovslugt fuld af Graner,
og min fine Dam med Andemad og Svaner,
og min Høj, hvorfra jeg skimted' fjorten Kirker
og otte Herreder samt nogle Birker -
mit skønne Land, hvor jeg var Fremtidsfændrik
i rødt Paastyr - og snart ,,den grønne Hendrik''.

Min Skovslugt med dens Minder, ingen aner,
har de taget - mine grønne Silkefaner,
der stod i Kløften dybest og medsammensvor,
mens jeg paa Højden læste om den røverske Franz Moor,
den trodsige Lasalles - eller krigede med Faust,
naar store, tunge Hærskyer jog hinanden tavst.
<center><nonum>*</nonum></center>

Det var min egen Elskede, som angav
mit Baghold i en Hyben-hegnet Vandgrav.
Hvor før jeg læste ,,Røverne'' af Schiller,
Proletarer har holdt røveriske Gilder.
Jeg blev tilredt - ubarmhjertige Guder! -
af Hovtramp og Fedtstøvlesnuder.
Du skal ikke gaa med slige Mænd i Lunden,
de sparker dig i Næsen og i Munden,
og de raser allervildest, naar du segner.

Der flød mit Blod imellem mine Bregner.
<center><nonum>*</nonum></center>

Jeg har drømt, som en enlig Imperator,
og min Sol stod gerne nordenfor Ækvator.
Man kan stjæle en Plejl fra en Tærsker,
men ikke Cæsartanken fra en Hersker.
Man kan røve hans Land, hans Stad, hans Trone,
men ej det Lykkens Glimt, som er hans Krone.
Naar de andre søger Broderi paa Kjolen,
i sig selv han ejer Sejren og Solen.
Og I vinder ej det Land, som blev mig lovet,
I Daarer - før I kapper mit Hoved.
<center><nonum>*</nonum></center>

Jeg har rolig læst og meditert om Natten,
selv om Fjendens Kugler ramte mig i Hatten.
Det skønne Land, hvor jeg var Fremtidsfændrik
i rødt Paastyr - og snart den grønne Hendrik,
det skønne Land med lange Blæstfanfarer
er mit, er mit trods alle Janitscharer!
</body>
</poem>

<poem id="claussen2005050803">
<head>
   <title>Sybariten</title>
   <toctitle>Sybariten</toctitle>
   <indextitle>Sybariten</indextitle>
   <firstline>Den Bi, som alene vil slikke Honning</firstline>
   <quality>korrektur1</quality>
</head>
<body>
Den Bi, som alene vil slikke Honning,
er ikke i Kridthus hos Biernes Dronning.

Den Bi, som kun kysser de søde Blomster,
blir fjernet, naar Kuben har Sammenkomster.

Den lader de andre om Slæbet og Svien
og taaler ej Lugten af Arbejdsbien.


Den blir med sit Pund, som den ikke forrenter,
til Spot hos de andre smaa Voks-Producenter.

Den følger sit sikre Organ, som er Næsen,
med renlig Sans for det rene Væsen

og finder Timerne solforgyldte,
hvor Bærrene svulme og Konerne sylte.


Men denne Slikmund, forfulgt og bandet!
den hører dog til Eliten i Landet -

kender hvert Straa paa den hjemlige Ager,
som Løvetandsridder og Smørblomst-Smager.

Den kunde tjene Guld, den Dosmer,
paa Blomsterverdenens Mikrokosmer.


Men den er kostbar, som kunde den lugte,
at der er en Dronning, den skal befrugte.

Den opdager Stierne - gør Sybariten!





Og Arbejdsbierne tager Profiten.
</body>
</poem>

<poem id="claussen2005050804">
<head>
   <title>Poeten og Folket</title>
   <toctitle>Poeten og Folket</toctitle>
   <indextitle>Poeten og Folket</indextitle>
   <firstline>Naar jeg gaar rundt, for Byens Vel, og rimer</firstline>
   <quality>korrektur1</quality>
</head>
<body>
Naar jeg gaar rundt, for Byens Vel, og rimer
i mine stille eller muntre Timer
og gynger mine Rythmer op og ned,
som Kvinder deres Skørt, naar let af Fjed
de vandrer uforknyt frem efter Næsen
og smiler glad, hvor andre gør et Væsen,
og plukker Rosen midt imellem Tornene
- og fanger Tyre, uden Angst for Hornene -

da skal det stundum hænde mig at tørne
imod en Dame, paa et Gadehjørne
og Ansigt tæt til Ansigt midt i Solen
sé lidt paa Øjnene og lidt paa Kjolen,
hvis muntre Baand, hvis spraglet-lyse Sommer
gør, at min Sjæl paany til Andagt kommer,
thi lyse Dragter, Silkebaand og Sko,
gav mig de Farver, hvorpaa man bør tro.

Og i en Drøm om rødt og hvidt og blaat,
de frie franske Farver, jeg forlader
min Vej, og søger folkelige Gader,
hvor Arbejdstravlhed præger stort og smaat.
I denne Stimmel sér jeg tit en Pige
af Folket, med ej helt almindelige
mørkgrønne Øjne, ligefremme, store,
der sér, somom de ikke rigtig turde,

og mens de ungt af Folkets Snille lyste,
de klynged sig til mine, ganske kyste
i et Minuts forskræmte Skælmeri.
Jeg lo og gik, og gjorde vel deri,
og huskede fra Dreng, hvordan en lille
sød Unge, med et vakt mekanisk Snille,
holdt mig en Fløjte lige for min Næse:
,,Jeg har en Fløjte, prøv om du kan blæse.''

Jeg vandrer ind ad folkelige Gader,
- det er en Bog, saa ny, hvori jeg blader,
og undres tidlig, overraskes silde
af et mangfoldig klogt Begyndersnille,
der elsker Farverne, de frie franske,
og aabner lærelystent Sjælen, - ganske
som holdt et Instrument man for din Næse:
,,Jeg har en Fløjte, prøv om du kan blæse!''
</body>
</poem>

<poem id="claussen2005050805">
<head>
   <title>Søstad</title>
   <toctitle>Søstad</toctitle>
   <indextitle>Søstad</indextitle>
   <firstline>Omflydt af Hav, med lange lave Kysters</firstline>
   <quality>korrektur1</quality>
</head>
<body>
Omflydt af Hav, med lange lave Kysters
indskaarne Løb, hvor tunge Broer vade,
der hviler, som i Gabet af en Østers

vor By, med dette københavnske flade
ældgamle Navn og sine Pralelysters
og Drømmes dronninglige Østergade.

Fra Barn jeg sér den skæve Stenbro stedse,
en krinklet Gade, Sol paa hvert et Skilt,
og Folk og Stimmel som en Frankfurtsk Messe.

Men naar en Tordenregn sin Sky har spaltet,
hvor strømmer Livet! Vognen ruller mildt
og fornemt, siden Gaden blev asfaltet.

Udkrammet sér man, for en Sværm, som tier,
den Pragt, som her betyder Verdens-Altet,
vor Fragt fra fjerne Øer, Kolonier.
<center><nonum>*</nonum></center>

Det var en Juninats Bedrageri;
en Strandvind fylder Gaderne med Gus,
og Byen lugter som et Bageri.

I min Kafé jeg fandt et Stemmebrus,
som, i et lystigt Kandemageri,
med Rusland og med Japan holdt et Hus.

Da jeg nu staar med Rusland og med Japan
paa Østergade, er en Regn brudt løs
paa mangen sildig Lady, mangen Laban!

Hun gaar med Regnskærm, løfter op paa Tøjet,
han efter, som Convoy i Vand og Øs,
med løftet Hat, hun, Hovedet lidt bøjet.

Men lang og rank, mens Regnen drysser frodig,
en Frøken slentrer, med sit lille Smil,
der sér sig om, og ægger haansk og blodig.

Er det en Fisk med sit sterile Gab?
er det en Blomst, med Læber blaa og røde?
Jeg ved ej - Pennen skriver: <i>Torskeflab.</i>

Hun samler Kjolen slapt, og ej hun haster,
det er, som vaded hun med Ridestøvler,
det lille Ladyhoved - ,,alle Laster''.

Og ti Skridt borte standser jeg, at søge
en Tanke, som gled fra mig. Uvilkaarlig
udbryder jeg: den babylonske Skøge.

Hun gik, mens Gaden sang for hendes Fødder ...
saa let, saa tung. En skøn og skændig Latter,
der brænder med en Ild fra Jordens Rødder.

I hendes Skridt en Syndens Oldtid laa ...,
som havde disse Skørter gennemvadet
Nilflodens Dynd, med Guldbrokade paa.
<center><nonum>*</nonum></center>

Jeg drikker atter Regnens lunkne Draaber
og ænser ej de Kvinder to og to,
der gaar forbi med kækt udslagne Kaaber.

Jeg greb mig i at længes dybt og stumt,
og da jeg har spildt Ord, tit mer end nødigt
paa meget overflødigt, meget dumt,

bør jeg engang vel Sagens Midte finde.
Og sé, mit Hjerte dønner, som en Søstad
i Frihed ventende sin Herskerinde.

Hvad Pynt og Pral dens gamle Gader ejer,
den breder ud, mens ført af friske Vinde
hun lægger sagte ind ved mine Kajer.

Ej Sfinx, ej Dukke, Jættepige, Pusling,
men Medregent for mine Kolonier,
- den sølvgraa Perle i mit Hjertes Musling.
</body>
</poem>

<poem id="claussen2005050806">
<head>
   <title>Sommerland</title>
   <toctitle>Sommerland</toctitle>
   <indextitle>Sommerland</indextitle>
   <firstline>Alt Sommerland ligger mørkt og fladt</firstline>
   <quality>korrektur1</quality>
</head>
<body>
Alt Sommerland ligger mørkt og fladt,
mens tyst og alene to
vi gaar i den silkegraa Stjernenat
kyssende over den lange Bro.

Hun fletter omkring min Lænd sin Arm,
men favner jeg hende igen -
,,Du maa ej krølle min ny Mantille,
jeg fik i Tirsdags, min Ven!

,,Du maa ej krølle min ny Mantille,
jeg har til Søndagsbrug.
Og jeg tør for min tærnede Kjole ej
sætte mig ned i den vaade Rug - - -''

Og har du kun Synaalssorger, min Skat,
for dine Klæder er ny -?
Min Elskede ejer ej tungere Sorg,
end hun kan i Morgen sy! 
</body>
</poem>

<poem id="claussen2005050807">
<head>
   <title>Hendes enogtyvende Fødselsdag</title>
   <toctitle>Hendes enogtyvende Fødselsdag</toctitle>
   <indextitle>Hendes enogtyvende Fødselsdag</indextitle>
   <firstline>Sov nu og drøm din Morgen i Ro</firstline>
   <quality>korrektur1</quality>
</head>
<body>
Sov nu og drøm din Morgen i Ro,
mens Solskinnet kvidrer let.
Dine Strømper paa Stolen, paa Gulvet dine Sko,
paa Natbordet dit Korset.
Sund og bleg i det matte Haar
drøm, drøm ung og tro.
Ej din Ven ved dit Hoved staar
i Dag, du er enogtyve Aar.

Smal er din Pigeseng og lun,
snævert dit sirlige Rum.
Slumrende selv, som et Dun mellem Dun,
gør du Tiden varsom og stum.
Et Savn af forelsket Lune mig naar,
Veninde, voksen og brun,
at sé dig, kysse dig, klappe dit Haar,
som Pige paa ti-tolv-tretten Aar.

Fortæl mig, bliver vi selv ej Mænd,
naar et kvindeligt Barn vi forstaar
og giver os kvindelig taalsomt hen
hendes enogtyve Aar - - -?
Jeg er bleven saa glad og foraarssvag,
jeg kender mig næppe igen,
naar jeg lytter til Fuglenes Pippen og Slag
derude i Haven længe før Dag. 
</body>
</poem>

<poem id="claussen2005050808">
<head>
   <title>En Rekonvalescens</title>
   <toctitle>En Rekonvalescens</toctitle>
   <indextitle>En Rekonvalescens</indextitle>
   <firstline>Fra Sengen kan jeg Vaarluft se</firstline>
   <quality>korrektur1</quality>
</head>
<body>
  Fra Sengen kan jeg Vaarluft se
og Solskin over knoppet Lind.
Det blev mig sagt, jeg kom mig nok
ved Kærlighed og sønden Vind.

Jeg skulde blive ganske stærk,
naar efter mange Dages Sne
du kommer foraarsklædt og ung
med Haandtryk og Kammillethé.

Naar slank, i Dragt af gammelt Snit
med Poseærmer, Silkebaand,
du træder nær og kysser mig
og trækker Handsken af din Haand.

Som Vaarens Sol dit Blik er lyst,
dit Kys er fromt som Fadervor,
din Hud er frisk, saa fin og frisk
af alt det Foraar udenfor - - -

For i den luftiglyse By
er Sol og Folk og Fødders Trip
paa brede Fliser - unge Smil
og Blomsterduft og Fuglepip

og bløde Stemmers Hvisk og Tisk
og al den Støj, der gør saa dum,
naar ingen, ingen gyder Duft
og Lys i dette matte Rum! 

  Du maatte komme, rynke Bryn,
mens du i Hast gør Stuen fin,
formane til Taalmodighed
og made mig med Medicin!

- - - Det er ej Sne, som holder dig.
Saa mangelunde gaar mit Sind;
- jeg drømmer tyst, men uden Fred
om Kærlighed og sønden Vind!
</body>
</poem>

<poem id="claussen2005050809">
<head>
   <title>Afskedsvers</title>
   <toctitle>Afskedsvers</toctitle>
   <indextitle>Afskedsvers</indextitle>
   <firstline>Fra denne Muld, hvor Lærker</firstline>
   <quality>korrektur1</quality>
</head>
<body>
                     Fra denne Muld, hvor Lærker
                     slaar op ved hver en Tue,
                     fra dine milde Øjne
                     under den kække Hue
og denne Fjord, hvis Morgen af Foraarslys formildes,
blødt kantet med en Sølvsøm, hvor Hav og Skyer skilles -

                     vil jeg nu tage Afsked
                     en bedre By at finde
                     og blande Smil og Graad
                     med en mindre knibsk Gudinde,
der skænker mig med Læberne fuldt og villig rakte
ved sine Knæ at drømme, at elske og foragte -

                     som ta'r mig rask om Halsen
                     og lader sig ej tigge,
                     som aldrig spørger: har han
                     fortjent det, eller ikke?
men straaler med to Øjne, hvis Fryd hun ej kan skjule
- - som efterligner dine, en ganske lille Smule - -

                     Den flinke danske Muse
                     hun sætter sig paa Skødet
                     hos mig med glade Fagter:
                     hun bliver ikke nødet,
hun bærer ingen Sorg for det altfor virkelige,
saa du kan langtfra staa dig mod denne kække Pige.
</body>
</poem>

<poem id="claussen2005050810">
<head>
   <title>Endelig</title>
   <toctitle>Endelig</toctitle>
   <indextitle>Endelig</indextitle>
   <firstline>Endelig bliver igen du mig god</firstline>
   <quality>korrektur1</quality>
</head>
<body>
Endelig bliver igen du mig god,
staar ikke lunefuld længer imod.
Endelig atter jeg i mine Arme
føler dit varme
smidige Legem med Kød og Blod.

Atter du hvisker saa hengiven, mild,
klynger dig til mig med Ømhed og Ild.
Sig bag den blændende Natkjole gemmer
blændende Lemmer,
fyrige, unge, som favne mig vil.

For hvad jeg led, jeg forelskede Nar,
Løn i din Favn, jeg med Renter nu ta'r.
Om dine Luner saa kommer tilbage,
ej kan du tage
fra mig de Kys, som du givet mig har. 
</body>
</poem>

<poem id="claussen2005050811">
<head>
   <title>Siesta</title>
   <toctitle>Siesta</toctitle>
   <indextitle>Siesta</indextitle>
   <firstline>Mit søde Barn, du hæver</firstline>
   <quality>korrektur1</quality>
</head>
<body>
      Mit søde Barn, du hæver
fra Bordet dig lidt tung og varm.
      Ak altfor, altfor snæver
er Silken om din unge Barm.
      Og her i Mørket trækker
du Vejret dybt, imens du tæt
      dig til min Skulder lægger
saa mæt og god, saa god og mæt.

      Du er saa træt, mit eget
hjertelskte Barn, oh Due min,
      for du har spist - - og meget
forelsket af den stærke Vin.
      Jeg sidder, som en Dukke
og har det godt, og har det hedt
      fastklamret af min Smukke,
som slumrer ind lidt efter lidt.

      Naar Blikket ej beruser,
du snører mig i andre Garn.
      Hør Kjolens Lyd, som bruser
sødt om dit unge Knæ, mit Barn.
      Den trange Silketrøje
har løst sig lidt, ak hvad Fortræd!
      Blandt unge runde Høje
véd jeg et fint og yndigt Sted.

      Der vil jeg Munden sænke
blandt Anemoners Foraarsfred
      og blundende betænke,
om Verden ejer bedre Bred.
      Og vore Pulsslag iler.
Men over os - ved Arnens Glød -
      fra Kobberstikket smiler
Rembrandt med Saskia paa Skød.
</body>
</poem>

<poem id="claussen2005050812">
<head>
   <title>Første Kys</title>
   <toctitle>Første Kys</toctitle>
   <indextitle>Første Kys</indextitle>
   <firstline>Den Gang, jeg var et ungt ubændigt Blod</firstline>
   <quality>korrektur1</quality>
</head>
<body>
Den Gang, jeg var et ungt ubændigt Blod,
da havde jeg for ømt og fint et Mod.
Og mangen grøn Skønjomfru saa sig frelst
og faldt ej, som hun tænkte allerhelst.

Jeg var en Kryster, som af Hjerteslag
var bleven baade stærk og altfor svag.
Og ved min Skaansel, aah hvor Djævlens snildt!
blev mine bedste Sejre tit forspildt.

Min Svaghed stammer fra den første Gang,
da nogen føjede min Kyssetrang,
imens to Øjne paabød mig Respekt
for hele Evas kvindelige Slægt.

Ved hvad jeg hørte i min stolte Fryd
fik mine Strenge siden deres Lyd
af Kilders Kluk imod den bange Sten,
en Gud har gemt bag Evas Sidebén.

Jeg fandt det Under, som jeg havde drømt,
imens mit Blod endnu var ungt og ømt:
en Sten, der røres paa et sagte Bud!
og store skøre Blomster foldes ud!

Jeg nød i hendes Blik min Svagheds Ret,
drak Glød af Evas yndige Skelet.
Tit krummer mine Fingre sig endnu,
som var jeg Anatom og kom ihu ...

Thi hendes Hjerte, fuldt af Liv og Skæmt,
forskønner Formen, hvor det sidder gemt.
Og du er ung med tusind fine Sind
og ejer Lykkens gyldne Vædderskind. 
</body>
</poem>

<poem id="claussen2005050813">
<head>
   <title>Respekt for Kvinden!</title>
   <toctitle>Respekt for Kvinden!</toctitle>
   <indextitle>Respekt for Kvinden!</indextitle>
   <firstline>Respekt i nogle Dage - sagde Kvinden</firstline>
   <quality>korrektur1</quality>
</head>
<body>
Respekt i nogle Dage - sagde Kvinden -
for mine Krøller, Silkebaand og Bændler,
Respekt for mine Roser og Lavendler,
Respekt! ... jeg maa dog kende dig forinden.

Maaske du kan bestorme mig en Smule
foran min Gadedør i Aftenvinden
og kysse mig om Natten under Linden,
naar vi er fri og intet har at skjule ...

Og vi kan sidde rundt paa alle Bænke
og tale længe - naar du er fornuftig
og ikke finder Snakken altfor luftig
- - Saa kan vi altid siden overtænke ...

Respekt i nogle Dage - sagde Kvinden -
Men hendes Tale blev kun hørt af Vinden.

Og mon hun respektérte ham forinden?
</body>
</poem>

<poem id="claussen2005050814">
<head>
   <title>Den nye Pallas Athene</title>
   <toctitle>Den nye Pallas Athene</toctitle>
   <indextitle>Den nye Pallas Athene</indextitle>
   <firstline>Da Afrodite smed sin gyldne Særk</firstline>
   <quality>korrektur1</quality>
</head>
<body>
Da Afrodite smed sin gyldne Særk,
og Hera sortnede af skinsyg Harme -
Athenes hvide Kinder blev saa varme:
hun kasted sin Ægide, kasted Hjelmen,
og hendes Haarstrøm med sin Bølgemængde
flød ud paa Brynjen, som i Hast hun krængte.
Hun stod med nøgne Skuldre, nøgne Arme
omsider nøgen i sin hele Længde.

Gudindens hvide Kinder blev saa varme,
hun kasted sig om Halsen paa Heroen
og kyssed ham og sagde, at alene
han maatte elske Jomfruen Athene! 
</body>
</poem>

<poem id="claussen2005050815">
<head>
   <title>Scherzo</title>
   <toctitle>Scherzo</toctitle>
   <indextitle>Scherzo</indextitle>
   <firstline>Jeg er Fanden selv, der kommer</firstline>
   <quality>korrektur1</quality>
</head>
<body>
<nonum>I</nonum>
Jeg er Fanden selv, der kommer
til din triste Seng om Natten
for at lære dig at brænde.
Jeg vil røre ved din Livsfrugt,
skære Hjertet ud af Barmen,
og det hjerteløse Legem
skal tilhøre mig lærvilligt.
- Du maa invitere Fanden,
det er ikke mer end billigt.

Dette hjerteløse Legem
vil jeg kryste lange Stunder,
med hvad Udfald, véd jeg ikke.
Det kan ské, før nogen aner,
at du vaagner ved et Under -
og, med lægte Hjertevunder,
at vi elsker højt hinanden.
Du maa invitere Fanden.

Søde hjerteløse Legem
med en Helved-Sjæl, som blunder,
vil du kende Helvedbranden,
maa du invitere Fanden!

<nonum>II</nonum>
Men jeg er tillige Ridder,
og jeg drømmer om Messias
Gudesønnen, og jeg ærer
Sandhed, Sol og grønne Skove.

Jeg er kristen Mand og Ridder,
ærer Fyrsten, der blev naglet
som en Sværmer til et Kors.

Kys mig, jeg vil frelse Verden!

Hvis du kysser mine Fødder,
vil jeg ogsaa kysse dine
og bekende, at Alverden
burde kysse dine Fødder.

Hvis du kysser mig paa Hjertet,
vil jeg ære dig herefter
som den sjeldneste af Kvinder,
jeg har fundet her i Landet.

Hvis du sér med Ømhed paa mig,
vil jeg aldrig siden glemme.

Jeg vil skænke dig mit Hoved
- Heks, med dine blege Kinder -
hvis du sværger, at du ærer
Sandhed, Sol og grønne Skove!
</body>
</poem>

<poem id="claussen2005050816">
<head>
   <title>Digterens Endeligt</title>
   <toctitle>Digterens Endeligt</toctitle>
   <indextitle>Digterens Endeligt</indextitle>
   <firstline>Det er en Udgang og Ende</firstline>
   <quality>korrektur1</quality>
</head>
<body>
Det er en Udgang og Ende,
min Skat! - som gør Cicero stum,
naar man tilsidst maa bekende,
at man er ulægelig dum.

Min Tro paa en Bedring af Slægten,
med den blev det først forbi,
nu stopper desuden min Fægten
for Tøjten, den ny Poesi.

Det hele var just ved at sejle
og fandt ikke mere sin Plads,
da med mange smaa Prismer og Spejle
du optraadte i mit Palads.

Min Fodskammels Vogterinde,
min lille Stumtjener-Fé,
det blev jo umuligt at finde
lidt Alvor og lidt Idé.

Du lér af de tusinde Grunde
og alt, som ikke har Grund,
af de mindste smaa Katte og Hunde,
og du har den rødeste Mund.

Og kan der stundum være
i Blikket noget haardt,
det er, naar du siger: ,,sin Ære
den giver en Frøken ej bort.''

Naar ud af min Arm du vakler,
da favner du din Violin.
Der staar du med Blik, som to Fakler,
et Uvejr - saa mørk og fin.

Og alt, hvad du selv maatte standse
af kvindelig Vé og Lyst,
det rives som czekiske Danse
fra Fedlens firstrængede Bryst.

Min Skat, det er en Ende,
som gør en Cicero stum,
naar man tilsidst maa bekende,
at man er uhjælpelig dum,

at man var en Nar at spilde
sin Kunst og sit Farvelad
og sin Poesi, hvis Kilde
ejer Foryngelsens Bad.

Nu afskyr jeg Digternes Slæng helst,
min ædlere Ild brændte ud
- nu ønsker jeg dig i min Seng helst
for Øvrigheden og Gud.

Saa bliv da for Verden min Mage.
Jeg lover at ej være trist.
Jeg ordner fra nu mine Dage
som definitiv Humorist.

Der laa en udødelig Alvor,
en Tro paa det Skønnestes Ret
til Grund for min Blomst, mit Forfald - for
min Ungdom i godt og slet.

De største Kvinder, som glinste
paa Jord, var mig før for smaa
- nu nøjes jeg helst med det mindste
af Kvinde, som er at faa. 
</body>
</poem>
</content>
</section>

<section level="1">
<head>
   <toctitle>II</toctitle>
</head>
<content>

<poem id="claussen2005050817">
<head>
   <title>Vaaren og Træet</title>
   <subtitle>En Allegori</subtitle>
   <toctitle>Vaaren og Træet</toctitle>
   <indextitle>Vaaren og Træet</indextitle>
   <firstline>Jeg véd et Sted et Frugttræ, som visner uden Frugt</firstline>
   <quality>korrektur1</quality>
</head>
<body>
Jeg véd et Sted et Frugttræ, som visner uden Frugt.
Det blomstrer vel hver Pinse for Vaarens Aasyn smukt,
men Blomsterne skal bæres tre fulde Døgn i Flugt.

Jeg véd et Sted et Frugttræ af Tid og Lykke glemt;
det skulde skænke Vaaren tre Døgn, saa var bestemt.
Tre Døgn, tre fulde Nætter - - - man finder dem ej nemt.

Nu skal I staa og høre.
                                 Foraaret kom
en Hverdag midt i Ugen i léret Arbejdsvogn.
Og Kusk paa Agebrædtet var Solen, som sov.

Da saa man bag et Gitter et Frugttræ, Busk endnu,
som aldrig havde baaret og stod med tænksom Mund;
dér vilde Vaaren klække en lille Frugtblomst ud.

Og Vaar med Sol i Følge, to grove Gartnere,
brød ind blandt stive Sirtrærs bestandig grønne Adel
til dette ene Frugttræ, til dette Liv i Dvale.

Den første Dag de aanded paa Træet, skød det Knop,
den anden Dag de kyssed det, og Knoppen luktes op.
Den tredje Aften hang der en lille, venlig Blomst.

Saa sagde Vaar til Solen: ,,Endnu kun denne Nat,
og selv de golde Steder skal eje Livets Skat!''
Imidlertid kom Natten, - da staar hver Busk forladt.

Imidlertid kom Natten, den farefulde Stund,
og det er skét, at Træet betroed Havens Hund:
,,Nu maa jeg kysse Vaaren, da blir min Livsfrugt sund!''

Men Hunden, som aad Græs og som drev sit kaade Spil,
sprang til og snapped Blomsten, skønt Blomsten selv ej vil.
Det lille Frugttræ tænkte: Ih gik det saadan til!


(Har Hunden taget Blomsten, er der jo intet Raad.
Men Sol og Foraar lover sig selv: til næste Aar
at gøre Træet større, saa Hunden ej kan naa.)

Nu skal I staa og høre.
                                 Foraaret kom
en Søndag, Aaret efter, bekvemt i Wienervogn.
Og højt paa Bukken troned den lysvaagne Sol.

Det var den samme Gartner endskønt i Søndagspuds:
man husker sligt et Frugttræ, som stod med tænksom Mund;
man elsker det af Hjerte, og man pudser paa sin Kusk.

De rørte Træets Hjerte: der brød tre Knopper frem,
tre milde hvide Blomster (og Vaar og Træ var Venner),
den tredje Aften smilte de som viltre Pigetænder.

En Kat krøb op paa Grenen og tog hver Blomst, der hængte.
Det var en dejlig Majnat. Træet sov ind og tænkte:
Nu gad jeg nok i Morgen sé Vaarens lange Næse!


(Har Katten taget Blomsterne, saa er de Grene tomme.
Men Sol og Foraar lover, saa snart et Aar er omme,
et saadant Væld af Blomster, Katten ej kan overkomme.) 

Nu skal I staa og høre.
                                 Foraaret kom
for tredje Gang med Firspand for sin kejserlige Vogn
henrullende langs Æthren. Oprejst stod Kusken: Sol.

Der flagred Silkevimpler og Baand for Luftens Luner.
Bagved gik Østenvinden, men den var slaaet sammen.
Foran fløj Vestenvinden med blinkende Basuner.

De kyssed Træets Krone, de vækkede dets Ungdom,
der stod det fuldt af Alvor med alle Grene hvide,
hver Drøm i Træets Hjerte, hver Sorg, hvert Smil blev Blomster.

Og alle disse Blomster, den lange tredje Dag,
de aabned deres Læber i hellig Tørst og Hunger
og spiste Sol og Vaar med sultne Støvvejstunger.

De smilte ned til Hunden: ,,Du kan nok ikke naa os.''
Og midt i alt det hvide, den hvide Kat blev bange;
det ringed den for Øret: ,,Nu er vi nok for mange!''

Men den Gang Natten bredte sig, og Solen længst var nede,
kom Rædsel over Træet, det hvisked kold af Vrede:
,,Ak jeg, som er et Sirtræ, vil ej modnes her alene!''

Det kaldte alle Aander i Luft, i Vand, i Jord.
Det rysted sine Grene i Vanvid og besvor.
Det var et mægtigt Hærværk - ved Dag stod Træet goldt.


Jeg véd et Sted et Frugttræ af Tid og Lykke glemt.
Det skulde skænke Vaaren tre Døgn, saa var bestemt,
tre Døgn, tre fulde Nætter - man finder dem ej nemt.

  Da Vaaren kom ved Daggry og saa sit Frugttræ staa
med ganske bøjet Hoved uden Blomster i Haar,
da gød han over Træet sit Hjerte ud i Graad:

,,Det skønne Træ! tre Nætter, tre Nætter kun i Fred!
da var det fyldt med Livet og fanged mer ej Mén.
Det er en Sorg for Jorden og et Tab for Evighed.''

,,Hm,'' sagde Solen rolig. ,,Her har nok været Trold,
jeg kender Herskabshaverne, det er forhekset Jord.''
Men Vaaren vinked stille, og Østenvinden kom.

Han bød at fælde Træet. Men Vestenvinden kom:
,,Vær ikke ond mod Træet, det Træ, du synes om.
Men lad os læse over det, og bind det om for Trold.

,,Vær mild mod det, du elsker, som Gud er mod det skabte,
han finder ingen Gengæld, han giver gerne alt!''
Saa læste de for Træet mod Trolddom og bandt.

De Trylleord, de læste, er selve denne Fabel.
,,Det onde Træ'' er Navnet, som Østens Vind har kaldt den,
- men det er Vestenvinden, som her nu har fortalt den. 



<nonum>EFTERSKRIFT</nonum>
<nonum><i>til Allegorien om Vaaren og Træet</i></nonum>

Hvad var vel dette Frugttræ, der blomstrer uden Frugt?
Jeg skrev det om en Kvinde i Ærbarhed og Tugt,
jeg skrev om en Veninde, der mangled Kærlighed,
en blomstersmykket Grav, som var fyldt med Dødens Lugt.

Jeg skrev det om en Kvinde i Ærbarhed og Tugt.
Jeg tænkte paa mit eget Folk, som mangler Kærlighed.
Jeg beder Vaar og Vinde: bring flere Blomster hid!
lad vor Veninde kende sin Besøgelses Tid! 
</body>
</poem>
</content>
</section>

<section level="1">
<head>
   <toctitle>III</toctitle>
</head>
<content>

<poem id="claussen2002090102">
<head>
   <title>En Kladde</title>
   <toctitle>En Kladde</toctitle>
   <indextitle>En Kladde</indextitle>
   <firstline>Bag den dovneste Sø, i det fladeste Land</firstline>
   <quality>korrektur1</quality>
</head>
<body>
Bag den dovneste Sø, i det fladeste Land
paa den roligste Ø bor en latterlig Mand.
Hvis ej der var Blæk og elendigt Papir,
man fandt ham vel rustnet og hængt paa et Spir.

Han trøstes af Vaaren og Vinen saalidt
som af Kvindernes Kærtegn - han ønsker kun ét:
at fylde det flade Papir med sit Krads
i den Tro, at han rækker Alverden sit Glas.

Han vælger sit stolteste dyreste Nu
til at rive sig selv som en Kladde itu
for at kaste sit gladeste Purpur til Svin.
(Den gladeste Mand har ubodelig Spleen!)

I søvnløse Nætter med Pen og med Blæk
han ødsler ubændig sin Sundhed væk,
men har han ej tilbragt en søvnløs Nat,
da er det med staklen end uslere fat.

I det fladeste Land med de laveste By'r
nær en haabforladt Strand bor en latterlig Fyr.
Han vil samle alt Liv i et eneste Ord
af Solskin og Fryd - før han jævnes med Jord.
</body>
</poem>

<poem id="claussen2002090103">
<head>
   <title>Gry</title>
   <toctitle>Gry</toctitle>
   <indextitle>Gry</indextitle>
   <firstline>Sent sov jeg ind ... dog vækkes jeg sund</firstline>
   <quality>korrektur1</quality>
</head>
<body>
Sent sov jeg ind ... dog vækkes jeg sund:
Sagtmodig med Smil paa sin ventende Mund
den rødmosset aabne Verden straaler -

Aah Foraar! ... Se Skibenes hvide Sejl ...
Gud Hermes har spændt sine vingede Saaler,
mens Bølger - som rundne af Guldguld-Skaaler
bær Fragt fra en Købstad af rødbrændt Tegl
og slynger mod Synsrandens Rosenhimle
sin yngste Vin, som skal sildig skimle.
</body>
</poem>

<poem id="claussen2002090104">
<head>
   <title>April</title>
   <toctitle>April</toctitle>
   <indextitle>April</indextitle>
   <firstline>Hvem er hun dér? - den Heks April</firstline>
   <quality>korrektur1</quality>
</head>
<body>
Hvem er hun dér?
                 - den Heks April.
en djærv April med Bølger og med Byger,
begsorte Byger, Bølger uden Hvil,
et Uvejrshav, der, bedst som Sneen fyger,
kan aabne sig med tusind Foraarssmil.

Med Øret kildent for din Tales Kunst
hun lover Stævnemøder straks og Gunst,
men bryder Ord ...
                   Med hende vil jeg flane
ad grønne Skrænter ... naar lidt Sol vi faa.
Hun er en Bris fra Søen - svulm, min Fane!
sort eller hvid, jeg véd, at hun er Svane.
Det er kun Gæs, som er bestandig graa!
</body>
</poem>

<poem id="claussen2002090105">
<head>
   <title>Morgentime</title>
   <toctitle>Morgentime</toctitle>
   <indextitle>Morgentime</indextitle>
   <firstline>Den sødt søvndrukne Nattergal</firstline>
   <quality>korrektur1</quality>
</head>
<body>
Den sødt søvndrukne Nattergal,
der slog i Nat sin Kastagnet,
mens Regnen bruste stærk og sval -
sov ind i Gryets Sølvlys træt.

Og Dagen løfter sin Pokal,
og Søens Olieflade snor
sig som en Muslings Perleskal
bredt om en Strime guldbrun Jord.

Mit Hjerte, fyldt ved Dagens Krus,
slaar Kastagnet til Minders Bud.
Hver Dør staar aaben i mit Hus ...
Svalerne stryger ind og ud.
</body>
</poem>

<poem id="claussen2002090106">
<head>
   <title>Aarstider</title>
   <toctitle>Aarstider</toctitle>
   <indextitle>Aarstider</indextitle>
   <firstline>Paa frodige Sommeregne</firstline>
   <quality>korrektur1</quality>
</head>
<body>
Paa frodige Sommeregne
gaar Dagen i Eng sig varm,
og Korn alle vide Vegne
blotter sin solbrændte Barm.
Det dufter af Mjødurt; og Bygget faldt
i drukne Drømme om Malt - om Malt!

Ved Lygter i taaget Vinter
er alle Hekse graa.
Men vaarlige Hyacinter
bag snehvide Ruder staa.
Og Stjernekaaben sit Dronningeblaa
vil om Frostnattens Marmorskuldre slaa.
</body>
</poem>

<poem id="claussen2005050818">
<head>
   <title>Frederiksberg</title>
   <firstline>Mens et nyt Aarhundred med Skodder af Jern</firstline>
   <quality>korrektur1</quality>
</head>
<body>
  Mens et nyt Aarhundred med Skodder af Jern
har indestængt Mennesket nær og fjern
og spændt ham til Hjulet, at trælle for Maden,
som Samson ved Filistrenes Kværn ...

Lad os drage til den frie Kant af Staden,
hvor Kong Frederik blev gammel af Aar,
og den unge Adam Oehlenschläger staar
i Bronce og løfter stolt Profilen,
som blev hans ,,Guldhorn'' digtede i Gaar
... med Geniblinket under Hatteskyggen
og et flunkende Skyskrabermod,
som forstod han selv det, han misforstod,
med saa underlig en Vished, at Lykken
bredte Blomstertæpper ud for hans Fod.

Man har fældet en Skov af Plankeværker.
De drømmerige Havers Enemærker
er opbrudt og plyndret for Fortidens Guld.
Der er Huse, hvor der før fandtes Muld
       og sjællandske Lærker.

Og Damphjul gør Larm, hvor en Gang man var glad
med Brus af Fioler og susende Kjoler
og Piger langs Væggen paa Rad.
Men Frederiksberg er <i>endnu</i> den grønne Stad,
       hvor Livslysten flagrer og soler
       sit Skind og slaar Smæld med et Blad.

Lad os søge til Forstadens Gem.
Her er Foraar paany med grønne Kranse
paa Baggrund af Byens Røg og Em.
Her er Grønsvær, som byder os at standse,
og Skygge, naar Somren skrider frem.
Her er Plads til at sværme og tænke,
skønt Sladren holder Hof paa disse Bænke,
hvor intet Argusøje bliver blindt,
hvis et nyt Aarhundreds Børn, med Krans om Haar,
sér Vaaren spejlet i en grøn Absinth.

Hvad var han vel sin Søndermark foruden?
Den unge Oehlenschläger! Rank og fri
vi sér ham komme fra en løvrig Sti,
hvor han og Steffens slentred med hinanden.
Den Passiar, de var fordybet i,
har aabnet, mens han tænksomt hæver Panden,
Guldaarerne - til al hans Poesi
og født den Følelse af Magt og Held,
hvis fine Ligevægt gør Øjet vel.

Dette Sammenspil af Lykken og Forstanden,
det blev hans Fund, som satte Præg paa Manden,
        saa selv Naturens Søn, en Gadedreng,
        der næsvis fløjter sit Revu-Refræn,
        kan maale ham, idet han gaar forbi:
        ,,Han der ... var et <i>Sjeni!</i>''

Det er Lykken, hvis ikke Forstanden,
        som staar den Kække bi.

Det gør sin Mand til den grønneste Gren
i et nyt Aarhundred af Jern og Sten,
hvor andre træller og bryder Hjernen
        med at kvæde en Lovsang til Kværnen.

        Det er Mennesket, frit alle Dage,
        der er Guldet, som vender tilbage.
Det spærres ej inde med Skodder af Jern,
det lader sig ej binde til Kværn eller Kærre ...

det er Hersker og Herre.


Der lides og kæmpes ustyrligt og vildt,
og tit gaar de dyreste Evner spildt.

Lad os søge til Forstadens Gem.
Her er Foraar, som før, med grønne Kranse
og Skygge, naar Somren skrider frem.

Lad os tage som bedste Mønt i Lommen
en Smule Ungdomslyst, et opladt Sind.
Det var hèr, naar April og Maj var kommen
med sit Pust, saa selv den sminkede Kind
viste friskere Flammer under Huden
- - - det var hèr, imellem Larm og Sværm og Træ'r,
at vi midt i Folkemængden følte Guden,
følte <i>Livet</i>, som vaagned og kom nær
med Somrens Lyst, som længe var forbuden.

Denne Sommersværm i Dag og i Gaar
var Byens Puls - Fornyelsen og Livet
fra Oehlenschlägers Tid i hundred Aar.
</body>
</poem>

<poem id="claussen2005050819">
<head>
   <title>Nocturne</title>
   <firstline>Nu vaagner de fjerne Steder</firstline>
   <quality>korrektur1</quality>
</head>
<body>
Nu vaagner de fjerne Steder
til Lys, medens Hjerterne græder.
Og Mørket stumt gennem Forstaden gaar,
hvor Armoden sover blandt Skrammel og Skaar.

Snart fyldes de rige Sale
af Glæde og glemsom Tale.
Snart lyder Musik i den natlige Blæst,
én kaldes til Død, og én kaldes til Fest.

Men Kirkernes Mure forbavse.
De bliver saa tusindaars-tavse.
Og ud fra Kirkegaardenes Sten
gror Skygger, der volder de Levende Mén.

Der sidder et Barn paa et Gærde
og lér, - som var intet paa Færde.
Dog kysser en Mund hendes varme Mund,
det Kys skal hun mærke til Dødens Stund.

Men Livsmodet knuser Vingen
mod Mure, der huses af Ingen.
De sorte Ruder, de mørke Tegl
er en Gaade, lukket med hundrede Segl.

Og kolde og skumle ligger
de nys saa travle Fabrikker.
Og Kvinder søger langs Gadens Flis
en Udvej fra Livets sidste Forlis.
</body>
</poem>

<poem id="claussen2005050820">
<head>
   <title>Se, jeg mødte paa en Gade -</title>
   <firstline>Se, jeg mødte paa en Gade</firstline>
   <quality>korrektur1</quality>
</head>
<body>
Se, jeg mødte paa en Gade
Døden ... aah saa skøn at se,
brune sommerlige Lokker,
en Skønjomfrus Hud, som Sne.
,,Lad mig leve'' bad jeg Døden
i mit unge Hjertes Vé!

,,Leve blot et stille Foraar
nær din fine Jomfrusné!
Nær ved dine kyske Sider
lad mig kun et Foraar se
med de Kys, som en Veninde
bag et Forhæng godt tør se!''

Klædt i tusind søde Blonder
ligned hun en Blomstereng.
Bag sin Skal af Skønhed var hun
vinterfrossen, død og streng.
Jeg har bedt Umuligheden
rede mig en Brudeseng.

Jeg har bedt Umuligheden
om at smykke sig som Brud.

Jeg har bedt om Vaar hos Døden,
derfor skal jeg slettes ud. 
</body>
</poem>

<poem id="claussen2005050821">
<head>
   <title>Sang</title>
   <firstline>Du er som Skummet paa Vandet</firstline>
   <quality>korrektur1</quality>
</head>
<body>
Du er som Skummet paa Vandet
imellem de hvislende Rør,
hvor Søerne svulme og dukke,
saa hvid, saa fnuglet at vugge
- et Lin om en Bølge, der dør.

Der er i Legemets Linier
en ebbende, stigende Strøm,
et Blus af Livet, der ender,
en Sjæl, som heftig forbrænder
i maalløs forvirrende Drøm.

I lette hvidnende Lemmer
med Spænding fra Hoved til Fod
har Sjælen dæmpet sin Stræben.
Jo mere blodfattig Læben,
desmere tørster den Blod.

Du er, som om Foraarets Luftning
kan bære dig bort i sin Favn,
som skal du i Længselens Varme
forgaa i din Elskers Arme,
- en bristende Boble af Savn.

Jeg elsker Ansigtets Bleghed
og Haarets cendréeblonde Elv,
det ægte Smil og den høje
Foragt i Stemme og Øje
hos én, der er slet, som jeg selv.
</body>
</poem>

<poem id="claussen2005050822">
<head>
   <title>Dronningen i Thule</title>
   <firstline>Der var en Dronning i Thule</firstline>
   <quality>korrektur1</quality>
</head>
<body>
Der var en Dronning i Thule,
hun bar sin kronede Last,
som en Sol under Purpurkaabens
almægtige Foldekast.
                                       Dræb Kongen!

Sig, hvorfor skal Kongen alene
mon være saa rig paa Bedrift,
naar andre gaar svangre med Værker,
hvorom der slet ikke er Rift?
                                       Dræb Kongen!

Og hvorfor skal Kongen mon hilses
med sejrrige Banneres Vift,
naar Landets Dronning er ledig
og ønsker sig bedre gift?
                                       Dræb Kongen!

Der var da en Gang i Thule
en Konge rig paa Bedrift.
Men Dronningen elskede Kongens Broder,
og saa gav de den Konge Gift.
                                       Giften aad.

Giften aad, og ingen fandt Raad.
Men Dronningen stolt udi Thule
hun rakte sin Boler den brede Guldkrone,
at han sin Last kunde skjule.
                                       Giften aad.

Giften aad, og ingen fandt Raad.
Man fejded langs alle Kyster.
Ved Arnen sad Moderen ræd for sin Søn
og Broderen sveg sin Søster.
                                       Giften aad.

Skøn Jomfru sin egen Elskov sveg
og svøbt kun i et Sjal
sang Vanvidsvers for de svajende Siv
og fandt sig en Død saa sval.
                                       Giften aad.

Og Prinsen for hele Riget
han var den giftigste Daare;
thi da han erfor om sin Moders Færd,
da rustnede han, som et gavnløst Sværd.
                                       Giften aad.

Jeg elsker den Dronning af Thule.
Saa nær ved den taagede Pol
forstod hun i Vintren at skjule
og værne den varmende Sol.
                                       Giften aad.
</body>
</poem>
</content>
</section>

<section level="1">
<head>
   <toctitle>IV</toctitle>
</head>
<content>

<poem id="claussen2005050823">
<head>
   <title>Livets Kermesse</title>
   <firstline>Jeg saa min Fælle mange Gange gabe</firstline>
   <quality>korrektur1</quality>
</head>
<body>
Jeg saa min Fælle mange Gange gabe
paa Turen hen. Vi naaede ved Skumring
Gæstgivergaarden ,,Den forgyldte Abe''.

Den gamle By bag sine Fæstningsrester
holdt Markedsdag med Gøgl og Larm og Lirer,
Hotellet stank af Stald og flød med Gæster.

En Hund, som laa paa Tærsklen, træt af Marked
og Mennesker, blev af min Rejsefælle
højt hylende fra Trappestenen sparket.

En fremmed Stimmel, hvor vi trængte ind -
Alt var forkért i ,,Den forgyldte Abe'',
mangfoldigt, mørkt og efter vore Sind.


Alt var forkért i ,,Den forgyldte Abe'',
paa Skiltet saas et fornemt Dyr at gabe
og saas en glemsom Dame noget tabe.

Det var et Hus med hundred stejle Trapper;
vi fandt Hotellet efter vore Sind:
i tre Etager og med syv Karnapper.

I lange Ganges sælsomt slebne Spejle
saas Abehaler sejle som Penduler,
høfligforvredne, stolte, middagsgejle.

En fremmed Stimmel! Hvor vi trængte ind,
der fraadsed Folk med lange Hestemuler,
mens gennem aabne Døre Vejr og Vind

beblanded' Køknets lækre Kogekunster
med Gødningsduft, som stærkt fra Stalden dunster,
til allehaande sære Middagsbrunster.


Jeg lod i Højden bringe min Bagage.
En fattig Fugl kan ikke bo ved Køknet
og Stalden, i den dyreste Etage.

Ja, Table d'hôten dufter sødt satanisk.
Men tredje Sal har ogsaa flink Betjening,
da alt i denne Bygning er mekanisk.

Ring paa en Klokke! Hvis du har begæret
en Tjener - een Gang! Karlen: to! men tredje,
da gaar en Pige hundred Fod i Vejret

og standser hovedkuls og fritter kælen,
om Herrens Seng er mangelfuld? (,,Wenn jemand
'ne Reise thut, dann kann er was erzählen!'')

Hun bringer Vand, og Dynerne hun klapper
- hun hopper atter ned ad alle Trapper.
Og Aftnen blaaner om de graa Karnapper.

I Himmelrummet taageslørt og pæn
den gamle Fæstningsrede synes ophængt
blaamalet, som et sachsisk Porcellæn.


Ved Siden af mig boede Miss Wanda,
en Slangetæmmerske, der saas at sværme
hele den halve Nat paa sin Veranda,
                                            Miss Wanda!

Om Dagen stod hun stolt omsno't af Slanger
med nøgne Fødder midt i Markedsstøvet.
Men mine Nætters skønne Søvn hun røved,
                         Miss Wanda, Miss Wanda!

Vi mødtes højt fra vore to Balkoner,
vi favnedes, mens Fæstningen derude
flød med kulørte Lamper og Balloner.
                                            Miss Wanda!

Jeg drev Hotellet rundt paa tyve Leder.
Min Vært blev ved at skrabe ud og bukke.
Jeg saa en legemsstor mekanisk Dukke ...

En hektisk Dame gjort af Tøj og Maling,
en Dukke falsk og fersk som Markedsgøglet
(den havde været fremvist for Betaling.)

Den var med sorte Øjne til at lukke
og dybt udringet Barm, som kunde sukke
- saa gennemført i alle Enkeltheder.

Og med en Dukke-Trodsighed utøjlet
forraadte Fløjelsskørtets korte Bredder
det fernisérte Træværk under Fløjlet ...

De Handelsrejsende paa dette Værtshus
nærmed sig kun med sære Grynt og Sukke
til denne mærkelige store Dukke.

Den havde, naar man trykked paa dens Fjedre,
Bevægelser, som kunde sjælsfornedre
selv Mænd, der syntes født til noget bedre.

Der var ej <i>noget smukt</i>, som vakte Anstød - - -
Men med sin Holdning ufrivillig ranglet
røbed den altid <i>netop det, den mangled!</i>

Hvem vilde ikke se Susanne bade
i lønlig Pragt? Men tænk en livløs Dukke,
der frister med lidt Flor og Guldbrokade

og hviler de defekte Yndigheder
i Hovmod paa en falmet Kanapé!
En Dukke - men højst levende at se!


En fremmed Stimmel, hvor vi trængte ind!
Alt var forkért i ,,Den forgyldte Abe'',
forældet, mørkt og efter vore Sind.

Med Vid i Blikket, Daarskab i Gebærden
Miss Wanda favned mig: - ,,Jeg er en Slange,
den Vellystslange, som omslynger Verden.''
                                            Miss Wanda!

Jeg smilte, som hos Bajadéren Guden:
,,Saa vil jeg ikke være dig foruden ...
Hvis ej du gemmer Slanger under Puden!''

Hun var saa stærk, som Stadens Mur var gammel.
Ubændig ung hun spotted dette Murværk
med Taarne, Vindebro'r og Rust og Skrammel -
                                            Miss Wanda!

Den usle Dukke syntes hun at hade.
Hun hvisked mørkt: ,,<i>Jeg</i> gør dig ingen Skade''',
men bad mig tage mig i Agt for Dukken.

- Ubændigt, hvad hun hvisked mig om Dukken!


Miss Wandas Pande syntes mørkt fortrukken:
,,Gud véd ... det Træprodukt med Tøj-Façade ...
hvor mange unge Mænd hun har gjort Skade,

retskafne Folk, hvis Liv hun har skamferet
med sine Stilke-Bén og Knæ og Haser
og med sin Skamløshed - - naar først hun raser!

Thi denne Dukke med sit blanke Blik''
(hviskede hun) - - ,,og sine tomme Gestus,
sin hele gennemførte Mekanik ...

hun er et Lokkespil, som Værten listig
benytter for at fange sine Kunder
- de færreste kan modstaa sligt et Under.

En livløs Kvinde er en djævelsk Frister,
derfor vil Værten lade dig alene
med dette Blændværk - i en stille Scene.

Og siden vil han skrige paa Skandale,
du slipper aldrig mer fra Table d'hôten,
saa længe du kan spise og betale.''


I lange Ganges sælsomt slebne Spejle
saas Abehaler sejle som Penduler
høfligforvredne, stolte, middagsgejle.

,,Der kom tre unge Mænd til dette Værtshus'',
vedblev den stolte Slangetæmmerpige,
,,forhaabningsfulde Mænd og kundskabsrige.

Den første ligned mest en ung Minister,
en tidlig præget Alvorsmand i Staten.
Den anden var en net og bly Magister.

Den tredjes Digterøjne var saa smukke
og skælmske, at han turde alting sige ...
De tre forgreb sig paa den usle Dukke.

Jeg dadler ingen, som har Kød og Blod.
Jeg véd, at Mænd i deres unge Alder,
naar de er ene med en Dukke, falder.

Hun løfted, naar de trykked paa en Fjeder -
et Ben, en Arm - hun lod en Taare rulle.
Til at begynde var de spøgefulde.

Ministren blev af Guldbrokaden daaret,
Poeten af et Blik, hvis Kulde saared,
Magistren rørtes af Madonna-Haaret.

Nu faar de Børn den ene efter anden
med Dukken ... Børn, der ligner deres Moder,
af Træ og Tøj med Træforstand i Panden.

Ja, det er grusomt: Dukken var af Træ,
og de fik Tryner efter den Historie
som Svin og Galte - et Slags dyrisk Glorie.''


Det var et Hus med hundred stejle Trapper.
Vi fandt Hotellet efter vore Sind:
i tre Etager og med syv Karnapper.

Ved Siden af mig boede Miss Wanda.
Hun spotted fyrigt Ægteskabets Lykke,
men sværmed mangen Nat paa min Veranda.
                         Miss Wanda! Miss Wanda!

Jeg saa en Gang de Mænd, hvorom hun talte,
- Ministeren - Magisteren - Poeten.
De havde Tryner ... men var vel betalte.

Jeg kyssed hende længe uden Anger ...
men maatte flygte over Hals og Hoved
- for ej at blive bidt af hendes Slanger.
</body>
</poem>
</content>
</section>

<section level="1">
<head>
   <toctitle>V</toctitle>
</head>
<content>

<poem id="claussen2005050824">
<head>
   <title>Stamtavle</title>
   <firstline>Min Moder, som til Verden mig</firstline>
   <quality>korrektur1</quality>
</head>
<body>
Min Moder, som til Verden mig
har født, og som jeg died,
som styred mine første Skridt
og mig sin Omsorg vied -

hun var af kraftigt Bondeblod
af nordgermanisk Stamme
af Wessels Slægt. - Jens Baggesen
jo var et Skud af samme.

Mit Sind blev blødt. Jeg fik Humør,
som være kan nødvendigt.
Min Lærer Byron gjorde det
lidt djærvt og uanstændigt.

Derpaa min Fader traadte til.
Han Liv i Spirer vakte,
som vist alt ved Undfangelsen
ned i mig vare lagte.

Han lærte Skarphed mig og Vid,
han lærte mig at tegne
et grelt satirisk clair-obscur.
Min Faders Navn var Heine.

Han lærte Skarphed mig og Vid,
men han var bitter-blodig.
Det lærer jeg ham aldrig af,
jeg er for dansk godmodig.

At Aristofanes han var
min Bedstefar, det lader.
Det havde jeg ej tro't, hvis Far
ej havde kaldt ham ,,Fader''.

Min Moder var en dansk Natur,
men landlig uoptugtet.
Jeg opstod, da en fremmed Sæd
et frugtbart Skød befrugtet.

Min Moder var Naturens Barn,
en Borgermand hun ægted,
men blev forført af Far, det Skarn
som Bibelen fornægted.
</body>
</poem>

<poem id="claussen2005050824a">
<head>
   <title>En Vise</title>
   <firstline>Den første Rus, som jeg fik i mit Liv</firstline>
   <quality>korrektur1</quality>
</head>
<body>
Den første Rus, som jeg fik i mit Liv,
blev lægt af min Mor med en iskold Kniv.
         Hun sagde - og slap ikke Staalet -:
,,Det var ikke Punsjen, som gjorde dig ondt,
for alt hvad vi brygger herhjemme er sundt
         - men det var Skraalet!''

Jeg vokste og kom i Studenternes Lag,
med dem drak jeg Øl nu hver ottende Dag,
         mens Festord langs Bordene skylled.
Om Søndagen vaagned jeg ussel tilpas.
Det kom ej af Drikken - jeg drak kun et Glas -
         men Snakken til Øllet.

Jeg forstod ej af kvindelig Skønhed et Muk.
Da udbrød en Dame: ,,Se, hvor jeg er smuk!''
         Den hæsligste Dame i Verden.
Det var ej Gebærden, der slog mig med Skræk,
med derimod Teksten, der jog mig væk - - -
         som fulgte Gebærden - - -

Jeg misted uskyldig min Barndoms Tro,
min Sognepræst undte den aldrig Ro.
         Mod Fritænkeriet jeg vakled.
Man slæbte mig hen snart i Kirker, snart Kro'r.
Jeg frygted en Smule for Sandhedens Ord -
         men mest for Spektaklet.

De lærte mig Forskel paa Godt og paa Ondt,
da mødte jeg Fanden, et viltert Sekund,
         og spurgte ham stridbar i Tonen:
,,Hvad blir der tilbage, naar alting er Løgn?''
Han lo - men betænkte sig siden et Døgn:
         ,,Det gør Diskussionen.''

Jeg lagde mig da efter Tale og Skrift
og blev saa formel: Jeg var nær bleven gift,
         med en Frøken, der selv var forfaren.
Jeg rømte fra Altret uværdig min Vej.
Hun kom ikke dér for at giftes med mig,
         men med Formularen.

Jeg døde tilsidst og blev stedet til Ro.
Jeg kunde ha' skreget, dog laa jeg og lo
         i Kisten, og tygged paa Skriget.
Der var ingen Træthed skabt i min Krop.
Jeg fandt kun, jeg kunde umulig staa op
         efter Talen ved Liget - - - 
</body>
</poem>

<poem id="claussen2005050825">
<head>
   <title>Det aandelige Børstenbinderlaug</title>
   <firstline>Det aandelige Børstenbinderlaug</firstline>
   <quality>korrektur1</quality>
</head>
<body>
Det aandelige Børstenbinderlaug
       i en høj Stue paa et Gadehjørne
holder Samraad og Udkig og Vagt
       og drikker som Bjørne.

En Skomager holder sit Haandværk i Agt,
       det samme gør en Skrædder, en Skinder.
Men ingen kan opæde Literatur
       som en literær Børstenbinder.

Det aandelige Børstenbinderlaug
       bestaar af de allerlængste Svende.
Saadanne Skuldre og saadan Figur
       og sikkene Penne!

Det aandelige Børstenbinderlaug,
       blot ved at kigge paa Gaden
kan kende hver Frue, som holder Vikar
       og hver ormædt Skønjomfru i Staden.

Men intet bevæger det Børstenbinderlaug
       med alle dets Sladderhanke,
som naar en uskyldig og redelig Bog
       kommer ind for deres Skranke.

De galer som Haner, de kagler som Høns,
       de svinger de fornærmede Koste
og farer rundt fra Avis til Avis
       som Midder i fordærvede Oste.

Det aandelige Børstenbinderlaug,
       jeg hører det juble og feste ...
Vorherre i sin usigelige Kløgt
       har indrettet alt paa det bedste:

De rene Aander, hvis Tro er stærk,
       dem Herren med Palmer husvaler.
Men til det daarligt bevæbnede Tros -
       til dem skabte Herren Sjakaler!
</body>
</poem>

<poem id="claussen2005050826">
<head>
   <title>Knud Kaare</title>
   <firstline>Knud Kaare er saare</firstline>
   <quality>korrektur1</quality>
</head>
<body>
Knud Kaare er saare
                  repræsentativ.
Han kan ikke andet,
          om saa det gjaldt hans Liv.
Hvor de store Sager drøftes, og
                hvor Storheder vrøvler,
maa han ogsaa høre Knirket af
            sin egen Storheds Støvler!

Han er fejlfri som Dommer
          af en Steg og af en Tærte,
og saa har han i sin Festdragt
          noget særligt fint paa Hjerte.
Han er Frihedsmand perfekt. Men med en
                                                  Mæthedsgispen
kan han tømme smaa Likørglas paa lige Fod med
                                                               Bispen.

Der er en Verdens Kløgt, som forener
                                               i Længden
to Fjender - naar de mødes over Hovedet paa
                                                            Mængden.

De har, skønt deres Aand staar tilbage
                                              for fleres -
det lille Gran Fornuft, hvoraf Verden
                                                regeres.

Der er Drøn i deres Stemme. Og det er Fryd
                                                   og Gammen
naar to ligestore Mætheder venligst drøner
                                                   sammen.

Det er, som om en Tryllestav
                      usynligt han holder,
der lægger Livets Grimheder zirligt
                                            i Folder.
Men hans lille Kones Hjerte
                                ligger brak
i dette Trylleland med dets Fernis
                                           og Lak.

Knud Kaare er desuden en Smule
                                        kvindekær,
det vil vi ikke dadle ... det er der fler
                                                   der er.
Han er elsket videnom. Han er alle Enkers
                                                    Trøster
han beskytter faderløse, som en Broder
                                              sin Søster.

Han blev grebet en Gang ... Det var næsten
                                                      Skandale, -
men han klarede det hele med at
                                    holde en Tale.

Knud Kaare fordømmer
                      en Literatur,
hvis Frisprog ogsaa andre fordømmer
                                           efter Tur.
Jeg kan ham ej forlade: han har gjort mig
                                               megen Skade
ved at dadle mig højlydt paa
                         offentlig Gade.
</body>
</poem>

<poem id="claussen2005050827">
<head>
   <title>Den døde Mand</title>
   <firstline>Det var ikke blot hans Frue</firstline>
   <quality>korrektur1</quality>
</head>
<body>
Det var ikke blot hans Frue,
       samt alle de Faderløse,
       hvis Midler han skændig forvalted',
der græd, den Gang afdøde Larsen
gik over i Verdens-Altet.

Kun nødig veg han Pladsen,
hvor han havde udrettet meget
og aarevis havde besveget
Gensidigheds Kassen.

Han drukned sig kort før Oktober
og eftersøgtes i Uger.
Man fandt ham i Vandværks-Bassinet,
hvis Vand hele Byen bruger.

Et Menneske er her i Verden
i Grunden et Interessentskab,
helst, naar han, som afdøde Larsen
har dyrket et vidtstrakt Bekendtskab.

Det var ikke blot, kan man tænke,
en Kval for den Afdødes Enke,
hans Bankrevisorer og smaa Garanter
og sørgende Venner paa alle Kanter.

Der udbryder Tyfus og Kopper.
Den hele Befolkning er rystet,
fordi den afdøde Larsen
bogstavelig falder for Brystet.

  Og alle hans Hjælpere fordum,
hans uforsørgede Tropper -
de hungrer og holder Møder
om Midler mod Tyfus og Kopper.

Hvad er det, der lyser i Øjet
              som Feber?
Hvad er det, der river i Næsen
              som Peber?

De taler om Straffen fra oven
og om det sataniske Hovmod,
som <i>den</i> Mands Hjerne maa rumme,
der fældet af Livet har lagt sig
pladask i Vandværkets Kumme.
,,Det værste er ikke Smudset,
som findes i Gader og Smøger,
hvis Smaafolk den Afdøde pudsed'.

Det værste er ikke de Vandrør,
hvori den Afdøde spøger.
Det værste er Sjælesmudset,
som udgaar fra Blade og Bøger.''

Det er afdøde Larsens Mikrober,
der er husvilde siden Oktober.
</body>
</poem>

<poem id="claussen2005050828">
<head>
   <title>Ungkarlesnak</title>
   <firstline>Nu taler vi atter, som vi har Forstand til</firstline>
   <quality>korrektur1</quality>
</head>
<body>
Nu taler vi atter, som vi har Forstand til
(forlad os en Skik, vi desværre er vant til!)
og spørger: hvad holder en Kone sin Mand til?

Har hun ham kær, som man elsker den strenge
sentmodne Jord, man har slidt med saa længe,
at man har glemt sin Sult og glemt, at Tid er Penge?

Elsker hun ham, som en Sum, af hvis Rente,
man maanedligt har noget vist i Vente,
sparsomt men sikkert at hæve og hente?

Ved Brugen af Jord (det gælder i det Sødes
Agrikultur) dens Bærekraft forødes.
Den udpinte Ager maa med Minderne gødes.

Men naar Minderne bliver for gammel-søde,
og intet den udpinte Ager kan gøde,
gaar det sultne Hjerte ekstra efter Føde.

Mens de halvunge Koner en ung Adonis dyrker,
sér Mændene til, som flegmatiske Tyrker.
De véd, lidt fremmed Fyrighed kun styrker.

De finder det ganske unyttigt at hade ham,
og Konerne, som helst vil i Dejlighed bade ham,
behandler ham som Barn, og frygter for at skade ham.

Hvad en Kone har Mand til? - som Maal for sin kære
Spydighedstrang, som det vil sés med Ære
- naar hver, hvem Horn er tiltænkt, engang sit Horn maa bære!
</body>
</poem>

<poem id="claussen2005050829">
<head>
   <title>Kavallérsorger</title>
   <firstline>Dingle-Dangle hed hans Fader</firstline>
   <quality>korrektur1</quality>
</head>
<body>
Dingle-Dangle hed hans Fader,
       Kavallér af bedste Slags,
sprang og sprætted, som en Laks
       med de pynteligste Lader - -
Kongen raabte ligestraks:
,,Du skal hedde d'Ingel-Faks!''

Dangle hedder Dingles Søn,
       han er overmaade skøn,
var saa ranglet, var saa ringlet,
       hvor han end sig svang og svingled.
Da han fried, vandt han straks
Frøken Sisken Sølversaks.

Men da Dangie d'Ingelfaks
       paa en Bænk, i Middagsstunden
har forført med Pjank i Lunden
       Frøken Mette-Mød-Mig-Straks,
(stakkels Mette-Mød-Mig-Straks!)
græder Sisken Sølversaks.

Medens han forsoner Sisken,
       Mette slaar med egen Haand
om en Gren sit Strømpebaand!
       Højt i Aftenvindens Hvisken
hendes Lemmer ringle, rangle:
,,Det vil du fortryde, Dangle!''
</body>
</poem>

<poem id="claussen2005050830">
<head>
   <title>Perspektiver</title>
   <firstline>Blandt Lærdes Tidsler og Drømmeres Roser</firstline>
   <quality>korrektur1</quality>
</head>
<body>
Blandt Lærdes Tidsler og Drømmeres Roser
ned gennem Sprogenes Malmbrud af Gloser
har jeg stræbt: for at sé med vort Samfunds Bevarelse
de ældgamle Spørgsmaal i Fremtidsbesvarelse.

Hvordan vi os lemped i Sol og Polarvind,
fra Dyr blev til Mænd, er forklaret af Darwin.
Men Jorden, tror Malthus, kan ej give Høst til
saa mange, som vi har Formerelseslyst til.

Hvis Malthus er trist, saa har Darwin forfriskende
sagt: vi er langt ude Fætre med Fiskene,
(hvorfor man endnu vil finde begravet
dybt i os den Ibsenske ,,Længsel mod Havet''.)

Naar Landjorden da bliver overbefolket,
for dyr og for fin at bebo, har jeg tolket
min Darwin som saa, at en Mand faar det lettere
i Bølgernes Dyb blandt de slimede Fættere.

Fisk avler dog Fisk, trods vor Syngen og Blæsen.
Man genfinder Gællerne, Snittet paa Næsen
hos Ynglen. Og Sangguden taber sit Plekter
af Gru for de lyttende Fiskeblodsslægter!
</body>
</poem>
</content>
</section>

<section level="1">
<head>
   <toctitle>VI</toctitle>
</head>
<content>

<poem id="claussen20050508118">
<head>
   <title>Efter Syndefaldet</title>
   <firstline>Atter jeg gik i den sludfyldte By</firstline>
   <quality>korrektur1</quality>
</head>
<body>
Atter jeg gik i den sludfyldte By,
   og Kvinden kom mig i Møde:
,,Hvor har du været? God Aften, vel mødt!''
   (Jeg trode, de Brosten var døde.)
,,Ak, skal jeg møde dig, bortrejste Ven,
   paa denne saa afsides Scene?
Har du været i tusinde Byr
   og gaar nu saa regnvejrsalene?''

Atter vi gik under vaade Trær
   paa en natlig Vej ved en Lygte.
,,Hvor har du været? Og kommer du hér?''
   saa spurgte Kvinden og spøgte.
Regnen dryssed fra Elm og Lind
   og drypped med Klang i Kloaken,
hen over Jorden i Lygteskær
   vi saa vore Skyggers Flakken.

- - ,,Husk, at du ønsked engang mig Kvind
   korsfæsted med Nagler og Spigre?
Kommer du sejrrig nu hjem med Skind
   af fældede Løver og Tigre?'' - -

- ,,Sjæle-Armod bringer jeg hid
   og lægger ned ved din Side.
Rig gik jeg ud, og kom tomhændet hjem,
   det skete, som vel du maa vide.

Da du kyssed mig første Gang,
   din Mund var et Elskovstempel,
Flammen, som hærged din røde Mund,
   har givet mit Liv et Eksempel:
Altid jeg vidste fra denne Stund
   en Trøst, kun én er fornøden,
siden for hver en Længsel og Sorg
   søgte jeg Flammedøden.
Sé, jeg vil dø, lad det være forbi,
   nu er jeg i dine Hænder.
Døden rækkes kun helt i et Kys
   og bedst hos en Kvinde, man kender.''

- - ,,Husk, at du ønskede fordum mig Kvind
   paa Grund af min Slethed korsfæstet.
Sig, om du slettere Kvinder saa
   i alle de Lande, du gæsted?'' - -

- ,,Værre Kvinder jeg vistnok saa,
   men ingen var mere slette.
Alle blev de Bekræftelse paa,
   at du havde lært mig det rette:

Flammen, som brændte dit Liv til Støv,
   har givet mit Liv et Eksempel:
Da du kyssed mig første Gang,
   din Mund var et Venustempel,

Elskovs-Moderens hellige Slot
   sig aabned med Elfenbenssøjler,
øverst med rosenrød Lykke og Spot,
   forneden omringlet af Øgler.

Da jeg kyssed din giftige Mund,
   det var, som jeg liflig røved
Solens Kærte fra Skabningens Bryst
   og rullede med den i Støvet! 

Nej, naar jeg mindes de Kvinder, jeg saa,
   var de da mere slette?
Deres Kys var et Indsegl paa,
   at du havde lært mig det rette.

Derfor kommer jeg hjem til dig,
   jeg elsker dig, trods hvad du siger.
Og jeg gad sé dig korsfæstet en Gang
   imellem en Hund og en Tiger.''
</body>
</poem>

</content>
</section>

<section level="1">
<head>
   <toctitle>VII</toctitle>
</head>
<content>

<poem id="claussen2002090101">
<head>
   <title>Imperia</title>
   <toctitle>Imperia</toctitle>
   <indextitle>Imperia</indextitle>
   <firstline>Jeg er Imperia, Jordmassens Dronning</firstline>
   <notes>
      <note type="credits">Bidraget af Mads Geisler.</note>
   </notes>
   <pictures>
       <picture src="claussen2002090101-p1.jpg">J.F. Willumsen: <i>Sophus Claussen læser sit digt ,,Imperia'' for Helge Rode og J. F. Willumsen</i>, 1915, olie på lærred, 147x187cm, ARoS, Aarhus.</picture>
   </pictures>
   <quality>korrektur1</quality>
</head>
<body>
Jeg er <i>Imperia</i>, Jordmassens Dronning,
urstærk som Kulden, der blunder i Bjergenes Skød,
mørk og ubøjelig - ofte jeg drømmer mig død.

Pragt er min Higen. Jeg kender ej Mildhed.
Jeg er den golde Natur, det udyrkede Øde,
som giver Stene for Brød, og som nægter at føde.

Ingen kan vække mig uden min Elsker,
Ilden, min Herre, til hvem jeg er givet i Vold,
saa at jeg røres til Afgrundens dybeste Fold.

Alt er unyttigt undtagen vor Skælven.
Alt, hvad der trives og pletter som Skimmel min Hud,
ruster jeg bort i et Møde med Jordskælvets Gud.

Under den Græstørv, som vendes af Ploven,
hviler mit jernfaste Indre unærmeligt frit.
Hver, som er Gold i sit Hjærte, har noget af mit.

Af mine Kullags og Malmaarers Gifte
blaaner den Vaarsæd, som yder det nærende Mel.
Vantrives Markerne - <i>min</i> er den vantrevne Del.

Hver, som er ustemt og ikke faar Tone
efter en Sang, som man synger i Klynger og Kor - <!-- den Sang] en Sang ? -->
hver, som er ustemt, er Jord af min Jord.

Kold for de Levendes Optog og Danse
drømmer jeg evig om Urelementets Musik.
Slaa dem med Lynild og Jordskælv og byd dem at standse!

Jeg er <i>Imperia</i>, Jordmassens Dronning.
Jeg er den golde Natur, det udyrkede Øde,
som giver Stene for Brød, og som nægter at føde,

Giftige Kratere, rygende Dybder,
sortsvedne Huler, der stinker af Svovl og Metal,
aabner sig brat, naar jeg lyder mit flammende Kald.

Kongernes Slot har jeg sænket i Havet,
slaaet den Fattiges fattige Lykke i Skaar ...
og er utømmelig rig for Millioner af Aar.

Kom til mit Hjærte, der aldrig har frygtet.
Døren er opladt. Jeg venter ubændig min Elsker.
Stort er hans Kød. Og vor Lykke skal blive berygtet.
</body>
</poem>

</content>
</section>

<section level="1">
<head>
   <toctitle>VIII</toctitle>
</head>
<content>

<poem id="claussen20050508100">
<head>
   <title>I Løvens Tegn</title>
   <firstline>Nu tager Somren Stormhat paa</firstline>
   <quality>korrektur1</quality>
</head>
<body>
   Nu tager Somren Stormhat paa
   og Solsandaler for at gaa
langs Strand paa Aftenpromenade.
   Hvor hvirvler de forvildede Straa,
      de viltre Ranker og Blade!

   Nu søger Damen feberør
   i angstfuld Pragt, før Solen dør,
langs Strand den Glød, hun hungrer efter.
   Hun kæmper i Stormen, med sit Slør
      og sine udbrændte Kræfter.

   Thi denne Bred, af Liv betraadt,
   hvor Bølgen koger lunt og godt,
snart vil den høre op at gløde ...
   og Sandet strækker sig Spøgelses-graat
      med Spor som af eneste Døde.

   En Løve hærger Livets Land,
   den pisker Vejene til Sand,
forvandler Timerne til Ørkner.
   Den lurer bag Klittens solgule Rand
      blandt knuste Straa - til det mørkner.

   Og Kvinden aner, halvt med Gru,
   den Rovdyrfod, der brød itu
hver Blomst, som man i Sandet planter,
   og ønsker dog i Æventyrhu
      et Solridt med Livets Panther.

   En Daad, før Solen gaar bag Strand!
   før Maanen - Dødens sikre Mand -
ler frem imellem Løv og Blade,
   som var den Herre til Livets Land,
      og vi kun var Knokkelrade!

   Hvert Liv, hver Urt, som - milevidt -
   laa kvalt af Løvens Flammeskridt,
dem sanker hun - mens Dagen brænder -
   de lever atter, de aander frit
      i hendes dugfriske Hænder.

   Jeg tror, hun selv blandt Sand og Krat
   <i>har</i> mødt den gyldne Flammekat
og klappet blidt - da de var ene -
   med kølige Hænder, ringbesat,
      dens Pels som af Ædelstene ...

   Og mens hun dødelig har spøgt
   og flettet Blomster, har hun søgt
at ride Løven ned til Dammen,
   og klangfuldt lét, med en højeste Kløgt
      af Daarskab og Vid nittet sammen.

   Lær Digteren en Solbedrift
   som Kvinden uden Saar og Rift.
Lær ham: for Tvivl sig at beskytte,
   ikke at hade sin egen Skrift,
      men tro paa sit Drømmelands Nytte.

   Der er et Løve-Æventyr
   om Ørknens Guddom-stolte Dyr,
som kræved Skat og vælig aved
   Fatamorganas Fortids-Byr,
      som den i Sandet begraved.

   Et Udyr spreder Ørkenro
   i Livets Land ... men alt vil gro,
naar Skytten fælder Solens Panther.
   Han finder paa ny under Dyrets Klo
      Ørkenens Diamanter. 
</body>
</poem>

</content>
</section>

<section level="1">
<head>
   <toctitle>IX</toctitle>
</head>
<content>

<poem id="claussen20050508101">
<head>
   <title>Nyt Foraar</title>
   <firstline>Mer dovent ej drives</firstline>
   <quality>korrektur1</quality>
</head>
<body>
Mer dovent ej drives
fra Vinterens Hi
en udhungret Bamse,
hvis Ro er forbi,

end jeg. - Mine Tanker
paa Hvidbjørne-Vis
de rejser sig: levende
Blokke af Is!

Hvad skal dette Foraar,
som fylder min Krop?
og Solen, som atter
gaar straalende op?

Jeg vækkes med eet
af en Drøm fra i Gaar,
for at modtage Livet
med alle dets Kaar.

Den Træthed, som lammed
min Styrke i Fjor,
er atter forsvundet
og slettet dens Spor.

Der tændes en Sol
bag mit stivfrosne Muld,
som klæder Alverden
i Purpur og Guld! 
</body>
</poem>

<poem id="claussen20050508102">
<head>
   <title>Efterlysning</title>
   <firstline>Af alle mine Drømme</firstline>
   <quality>korrektur1</quality>
</head>
<body>
Af alle mine Drømme
- de blonde og brunette,
den bedste har jeg mistet
og kan mit Tab ej rette.

Jeg beder, søg i Vrimlen
og søg i Hjemmets Fængsel,
og hvis I hende møder,
sig, jeg er syg af Længsel.

Jeg bærer dybt i Sjælen
det Billed, som mig brænder,
se her vil jeg det male,
paa det, I hende kender.

Tænk jer et Foraarsstykke
med Søbris - jeg fik Lede
ved lune Sommernætter
og lange Dages Hede.

Hun er saa klar som Brisen,
naar skyggelange Skyer
drives med Solskinsflager
fjernt over Land og Byer,

og har et Blikkets Mørke,
det matte, perlerige,
saa klogt og graat som Havet,
hvor hvide Maager stige. 

Ej Mælkeblodets djerve
forelsket gyldne Lemmer,
men finere end Ravet
i Pelsværk hun sig gemmer.

Hun er den ranke Staalfjer,
som ingen Vægt kan knuge,
og dog jeg véd, hun vilde
sin Styrke aldrig bruge.

Som Stormen hendes Tanker,
som Blæsten hendes Drømme.
Men mine hendes Kærtegn,
som hun har holdt i Tømme!

Jeg beder, søg i Vrimlen,
og søg i Hjemmets Fængsel,
og hvis I hende møder,
sig, jeg er syg af Længsel.
</body>
</poem>

<poem id="claussen20050508103">
<head>
   <title>Erindring</title>
   <firstline>Jeg husker hendes blege Smil</firstline>
   <quality>korrektur1</quality>
</head>
<body>
Jeg husker hendes blege Smil
og hendes Hænders myge Tag,
hvor ensomt og hvor stolt hun gik
paa vor Berusnings første Dag.

Vi aanded sammen Morgnens Bris
i Høst, og Aftnens brune Ro;
hun holdt sig ved min Side tæt
og traadte let i sine Sko.

Fra hendes Barm, hvor Hjertet slog
og sundt sin Strøm til Kinden gød,
jeg aned svagt en Kvindeduft
- som visne Roser - sær og sød.

De fine Bryn med milde Blik,
den blonde Hud, den unge Favn,
jeg vidste <i>mit</i> med hellig Skræk,
og som et Hjem var hendes Navn.

Hun ligned Solens zarte Skin,
der gør Oktoberdagen lun,
og svøbte mig i Ømhed ind
som i en Pels af Edderdun.

Saa svandt da Høsten; Vinterdøgn
drog graa, som Skyer over os.
Men jeg bar Panden højt og sang
med Foraarsblod og munter Trods.

Hun fulgte kun med vege Skridt,
og tit føg til med Sne mit Spor;
hun stod og vinked efter mig
fra Grænsen af sin Fædrejord.

Hvor strengt vi stred, saa véd jeg nu:
ej dumt jeg gav min bedste Vin;
thi hun har grædt og ene tænkt
at modnes for at blive min.

Jeg véd, at hun har vogtet angst
paa, hvad hos mig hun ej forstod,
og haft sin Nød af al min Tvivl,
som ej hun vidste Raad imod.

Hun sad hos mig, da jeg var syg;
og som jeg klaged vor Fortræd,
hun virred med sit Hoved tavs
og saa paa sine Sko og græd.

Hun var som Foraar i April,
som Dagen, der er ved at gry
- da vild af hendes Vaar og Sol
jeg sled mig løs og drog af By. 
</body>
</poem>

<poem id="claussen20050508104">
<head>
   <title>Maanenat</title>
   <firstline>Langs ad de natlige Gader</firstline>
   <quality>korrektur1</quality>
</head>
<body>
Langs ad de natlige Gader
to Skygger mit Fodtrin møde,
den blaalige skære fra Maanen
og Lygternes matte røde.

Alvorlig, sky og alvorlig
ud i den hvide, hvide
sværmende Vinter-Midnat,
der vil jeg alene skride.

Jeg taaler ej Had og Kærtegn
af Kvinder, - som Sneen taaler
ej haarde Hæles Trampen,
ej Solens lunkne Straaler.

Og over mit ensomme Hoved
i Nattens havblaa Kuppel
der fryser Maanen sibirisk
hvid, som en Sølverrubel.

Det er, som min tabte Veninde,
Dronning for alle de Gode,
sad dèr og frøs i sit Pelsværk,
- en lysende Himmelklode.

Det er, som hun inderlig vilde
sig selv med mit Væsen blande,
men skulde sidde og straale
med Helgenring om sin Pande.

Der rækker hun mig i Tavshed
sit Haandtryk for Timer og Tider,
mens Himmelhavet evig
ned over Stjernerne skrider.
</body>
</poem>

<poem id="claussen20050508105">
<head>
   <title>Anadyomene</title>
   <firstline>Min egen Sjæls Gudinde, som alene bør lydes</firstline>
   <quality>korrektur1</quality>
</head>
<body>
Min egen Sjæls Gudinde, som alene bør lydes,
hvis Navn er som en Salve, der duftende udgydes ...

igennem Skum af Minder, som Storm og Strøm begraved,
min Eva Afrodite er opstegen af Havet.

Paa hendes unge Ansigt et Spil af Straaler hviler.
Hun hælder næsten barnlig sit Øre lidt og smiler ...

fortumlet, let bedøvet af Vind og Bølgeslag,
med Øjne fuld af Kærtegn, god som en Foraarsdag.

Der vinder sig en Fletning af Vedbend i det bløde,
det matte Haar, mens Panden sødt dukker mig i Møde.

Og hun er klædt med Anstand i muntre, lyse Kjoler.
I hendes unge Skygge det dufter af Violer.

Hun er saa god som Bibelen, hun er saa fin og stræng
som en Erkebiskops Prædiken, trykt paa Velin.

Jeg fylder jer Luft med hendes Skønhed lys og sval,
naar Søndagsklokken kimer fra mit Hjertes Kathedral.
</body>
</poem>

<poem id="claussen20050508106">
<head>
   <title>Morgenen</title>
   <firstline>Nu de fleste Glas er tomme, Dagen kommer</firstline>
   <quality>korrektur1</quality>
</head>
<body>
Nu de fleste Glas er tomme, Dagen kommer,
lister langsomt frem af Nattetaagen,
lad mig sé i dine Øjne frygtsomt,
ubeslutsom mellem Drøm og Vaagen.

Meget nyt og dristigt sér jeg spire,
meget, som er graat og gammelt, falmer,
Hanen galer, nu er Klokken fire,
Nattens Vægtervers blir Morgensalmer.

Langt fra Byen, Mørket og de andre,
som med Bly om Øjet døsigt svælge,
vil jeg med dig sommermorgenvandre,
frygtsomt dine fine Øjne vælge.

Hvem kan sove, gaa i Grav med Natten?
Hanen galer, nu er Klokken fire,
lad os sammen sommermorgensvire
Haand i Haand med dugget Korn i Hatten.
</body>
</poem>

<poem id="claussen20050508107">
<head>
   <title>Eventyret</title>
   <firstline>Et Sted i det grønne Skovtelt</firstline>
   <quality>korrektur1</quality>
</head>
<body>
Et Sted i det grønne Skovtelt
      fandt jeg den Skønne slumrende
henstrakt i Græsset
      til Bruset af skumrende
Grene fra alle Sider,
      der bølged ud og ind.
De øverste Blade rødmed
      endnu af Solens Skin.
I Skovens grønne Silketelt,
      hvor alle Vægge røres
bevæget af festlige Pavker,
      som kun i Drømme høres,
- dèr fandt jeg den Underfulde,
      hvor hun var slumret ind,
hvis Vellyst blev mig hellig
      ved fagert Egensind.
Det svajed fra alle Grene,
      det hvisked fra alle Steder.
Der fyldte en Eventyrbrise
      hver Fold i hendes Klæder.

Kom hun fra Himmelhvælvet?
      eller fra Havsens Bund?
laa dog i tryggeste Blund
      paa Jorden, hvor Blomsterne skælved.
Kom hun fra Sødybets
      lysviltre spraglede Hal,
dèr hvor al Dejligheds Moder
      blev født af en Muslingeskal?
Eller fra Ætherens Kyst - - -
      fra den frydfyldte Lund?
Og gik jeg i Himmerigs Skove -?
      Hun var mit Fund.

En Drøm har kysset mit Hjerte,
      og leved jeg hundrede Aar,
jeg husker de Øjenlaage,
      jeg husker det bølgende Haar
og disse fine Kinder,
      hvis Farve i Søvnen veg,
og Læben, som let sig aabned
      saa rød og dog saa bleg.
Men allermest jeg mindes
      det Nu, da hun vaagnede stille,
vaagned som Dagen til Lyset,
      endskønt det var bleven silde,
og saa mig sidde bøjet
      i Græsset ved hendes Fod
og saa mig ind i Øjet
      og syntes at blive mig god,
og sænkede Laagene atter,
      som blindet af Søvnens Tvang,
og rakte mig sine Læber
      - de tavse - en eneste Gang ...
</body>
</poem>

<poem id="claussen20050508108">
<head>
   <title>Øde</title>
   <firstline>De bar mine Venner til Graven</firstline>
   <quality>korrektur1</quality>
</head>
<body>
De bar mine Venner til Graven
og Jorden lukked sig, og jeg blev vaagen.
Naturens Tryllekedel er gaaet af Kog.
Der er øde for mig, selv hvor Skovblomsten gror.
Jeg har ingen, med hvem jeg kan tale.

Jeg har ingen, for hvem jeg kan prale
med en Fryd, som faar Øjne til at stirre.
Jeg har ingen, som lader sig forvirre.

Selv hvor Skovblomsten gror, er der øde,
selv hvor Skønheden straaler mig i Møde
- - - øde, øde!
selv hvor Foraaret vinker med Ranker i sin Hat
og store Blomster-Øjne, der ikke sov i Nat,
      viltre af Savn og attraa-søde -

selv hvor Skovblomsten gror, er der øde.

Jeg har været i Skovblomstens Kammer.
Og hvordan skal jeg beskrive al den Jammer,
som jeg fandt mellem øde, nøgne Stammer?

Hvis der ikke havde rislet en Kilde
i Mosebundens Mørke hos den vilde
kridhvide Skovblomst - - - -
          jeg havde følt mig ilde.

Jeg har været i Skovblomstens Kammer.
Og der var skummelt ... men saa sælsomt stille.
Hendes Øjne har fortalt, hvor jeg var elsket,
hvor jeg af Skovens skøre Blomst var yndet
- - - med en Skovblomst i Ødet har jeg syndet.

Der var Dødsangst og Stolthed over Mødet,
som jeg havde med en Blomst i Skovdybs-Ødet.

Ak, hvor Skovblomsten bor, er alt forbandet,
og der gror Planter, som jeg ikke kender.
Men med Skovblomsten er og blir jeg Venner.
</body>
</poem>

<poem id="claussen20050508109">
<head>
   <title>Vaaren og dens Følge</title>
   <firstline>Vaaren er en Guddom</firstline>
   <quality>korrektur1</quality>
</head>
<body>
Vaaren er en Guddom.
   Solen er hans Hjælper,
   Østenvind og Vestvind
   kappes, hvor han gaar.
Sol og Vind og Bølge
er kun Vaarens Følge,
født til Følge-Kaar.
   Vaaren er en Guddom.

Vaaren kommer ikke,
   selv om Solen kommer.
   Søndenvindens Legen
   skaber ikke Vaar.
Raab ej vildt til Vaaren:
,,Kom dog, lille Foraar,
føl, mit Hjerte slaar.''
   Vaaren er en Guddom.

Om du mestred Stormen,
   vakte Solens Gløden,
   frygt til Løn, at Døden
   korter dine Aar ...
hvis du ikke kender
Vaaren, naar den kommer.
Ingen ved hvornaar -
   Vaaren er en Guddom.
</body>
</poem>

<poem id="claussen20050508110">
<head>
   <title>Mesteren</title>
   <firstline>Beundrerskaren slaar Fanerne ud</firstline>
   <quality>korrektur1</quality>
</head>
<body>
Beundrerskaren slaar Fanerne ud,
og Mesterens Hustru staar smykt som en Brud
og lokker sin halvgamle Mand med et Smil:
,,Vis Verden din blomstrende unge Profil!''

Men Mesteren selv er bedrøvet i Dag.
Han tror ej paa Festtog, han frygter de Flag.
Han siger, langt heller han gemmer sig væk,
end viser for Verden de stivnede Træk.

,,Den Lykke, der var en fornøjet Lyd
et Sted i mig selv - omend Dagen var graa -
den Lykke, der var som en kvidrende Fryd,
et Sted i mig selv, er gaaet i Staa.

Hvad nytter de Blomster fra Taleres Mund?
hvad nytter selv Favntagets Løn i dit Skød,
naar Lykken, som var al min Lykkes Grund,
naar Lykken inderst fra Grunden er død?

Den Lykke, der kom, naar den mindst var kaldt,
erstattes for silde af Optøj og Spil.
Jeg savner den Kilde, hvor Lykken blev til,
det Sind, som af Intet kan skabe alt!''

- - Men Hustruen rusker hans Skulder i Harm:
,,Det festlige Tog har tilbagelagt Mil!''
Hun trækker ham frem foran Vinduets Karm:
,,Vis Verden din stivnede gamle Profil!''
</body>
</poem>

<poem id="claussen20050508111">
<head>
   <title>Det er ikke nok, Ofelia ...</title>
   <firstline>Det er ikke nok, Ofelia</firstline>
   <quality>korrektur1</quality>
</head>
<body>
Det er ikke nok, Ofelia,
      rørt og bevæget af Rytmernes Fald,
   hvis en Bog har hvilt ved dit Hjerte,
   at sende Blomster til din Hr. Skjald.

Blomsterne er løndomsfulde Vidner
      til dine Tanker ved Gry og Kvæld.
   Hæderlige Kvinder vil vide,
   hvor dybt med en Blomst man kommer i Gæld.

Hvad er de? Intet for den, som grubler,
      og er dog et Bud om den skønnere Jord.
   Han aner mer levende Hyacinter ...
   venter en Sværdliljes ærlige Flor.

Det er ikke nok, Ofelia,
      at du skriftlig vedgaar din Gæld,
   sender Digteren alle Slags Ranker,
   før du møder en anden i Kvæld.

Du er gal, du raser Ofelia.
      Hvis Hr. Mæcén vil hædre en Skjald,
   da skal han sende en Baad fuld af Blomster
   og særlig et Skrin med blankt Metal.

Hvis de Unge vil kranse Skribenten
      og de Stympere staar ved Ord,
   lad dem ruste en Brigantine
   med hundred tapre Mænd ombord!

- Men Ofelia kommer alene,
      klædt eller nøgen, til Lands eller Søs ...
   Kvinder, i hvis Sjæl der gemmes Hæder,
   kranser Skjaldens Læber med Kys - 
</body>
</poem>

<poem id="claussen20050508112">
<head>
   <title>Sangen om Sarah Brown</title>
   <firstline>Hun er død, den dejlige</firstline>
   <quality>korrektur1</quality>
</head>
<body>
Hun er død, den dejlige,
      I kender Navnet!
Den tit omfavnede
      har Seinen favnet.
   I Druknehuset,
   der er hun havnet.

Nu laster I Pigen,
      nu dømmer I Skøgen.
Men vid, hun er død
      som en Ende paa Spøgen
   af sin medfødte Lyst
   til at klæde sig nøgen.

I Venner af Sandhed,
      som aldrig forraadte.
Det var for sit ærlige
      Hjerte at blotte,
   at Sarah, vor Søster,
   fra først blev Kokotte.

Hun elsked det dristige,
      haded det plumpe,
og Skønhed kan sulte
      men aldrig forsumpe -
   hun slynged mod Løgnen
   sig selv, som en Bombe.

Med sine Kjoler,
      de slet sammenholdte,
paa Kunstnernes Bal
      bevirked den Stolte
   en hel Politi-
   og Studenterrevolte.

Den ærlige Sarah,
      saadan var hun kommen
haarblond og yppig
      med Intet i Lommen,
   for nøgen at stævne
   et Samfund til Dommen.

Og nøgen forlod hun
      de jordiske Stræder,
saa snart hun begreb,
      at kun hyllet i Klæder
   nød Skønheden Fremgang
   paa passende Steder. 
</body>
</poem>

<poem id="claussen20050508113">
<head>
   <title>Formiddagssol</title>
   <firstline>Formiddagssol i November</firstline>
   <quality>korrektur1</quality>
</head>
<body>
Formiddagssol i November,
Sølvspind af svindende Taage mod Blaaet.
Alt, som skal leve i Dag i Paris,
er paa Udfart og velopstaaet.

Søvndrukne Skønheder ordner med flinke
Greb deres Dragt, hvis et Skørt er i Flænger,
husker en Dumhed, som Natten har bragt,
gaber og husker ej længer.

Langstrakte øde Chausséer forbindes
over en Korsvej, hvor intet staar stille,
Livet er vaagnet og mærker sin Puls
stærkt som en hastende Kilde.

Sølvslør af Dampe, der bølger og brister,
Guldspind af Smil langs de fri Boulevarder,
Jorden er fuld af det himmelske Lys
og de vrimlende Menneskearter.

Hinduen, Tyrken, den mexikanske
Miss med de sortblanke Øjne - kommen
svøbt som en Sydfrugt i Sølvpapir
og med en Guldklump i Lommen.

Men hendes Guldfund er hendes Øjne.
Se hendes Jomfruhuds uvorne Fylde
og hendes Gang som det duvende Hav.
Det Blik maa dit Hjerte forgylde.

Lykkelig danser vor Klode mod Blaaet.
Oh denne Morgen bær i sig en Spire,
hvoraf en Verden med ét bliver til,
et Rige - det ny Empire!

Skummelt nu venter det mørke New York
Daggryets Bris paa Atlantens Vove.
Russeren drikker sin Femtids The,
og Japans Geishaer sove.

Solen staar højt over Ile de France
- Verdensriget, det nye Empire,
født paa et Solbud i Dag Klokken ti,
holder Kroningsfest lige til fire!
</body>
</poem>

</content>
</section>

<section level="1">
<head>
   <toctitle>X</toctitle>
</head>
<content>

<poem id="claussen20050508114">
<head>
   <title>Byron</title>
   <subtitle>Et Ungdomsdigt</subtitle>
   <firstline>Jeg savner ingen Helt, har ej behov</firstline>
   <quality>korrektur1</quality>
   <keywords>ottavarima</keywords>
</head>
<body>
Jeg savner ingen Helt, har ej behov
   at rode i en Dynge muldne Kranier.
Napoleon og Nelson gir jeg Lov
   med samt Juan, den vidtberejste Spanier.
Lad Videnskabens tungt beslagne Plov
   kun fure dér! Men jeg vil uden Plan jer
berette - da det enkelte gør dum -
om Byron - Krig, Aand, Elskov i en Sum.

Byron, som Oprørstrods i Hellas saa'de,
   hvor de var fri omtrent, som de drak Vin til -
hvis Aand har ruget over Verdens Gaade,
   paakaldet Djævelen og lagt sig Spleen til,
hvis Elskov ... Naa! en kælen ,,Deres Naade''
   bekigger Dem lidt frit, og hun er fin til!
De ender med at sige du til Damen
- med mindre hun gør Vers og har Eksamen.

En ung Adonis med lidt Sans for Smiger,
   berømt og ikke mindre stolt end svag,
vil altid finde Ømme nok, som higer
   at kurre tæt som ,,Duer paa hans Slag''.
Bort vemodsfulde Vers til gamle Piger!
   Har Lykken glemt dig, saa er Dyd din Sag;
men derfor vore Fødder blev betro't os,
at vi skal danse, naar vi sér vort Rhodos.

,,Vort Rhodos!'' - men hvad nytted os vort Held,
   naar ej en Due vilde <i>med</i> os sukke? 
... Naa, frem med Lys! og Vin i Skaalen hæld!
   Jeg tømmer dette Glas for alle Smukke!
Først for Miss D. ... og ved min Dør i Kvæld
   forklædt som Page venter <i>nok</i> en Dukke.
I Nat Duet med Frue <i>den</i> og <i>den,</i>
i Morgen med de samme Fruers Mænd.

- Der var et lystigt Liv i Taagestaden,
   og ved hver stor Souper man gerne saa ham;
og efter Bordets Glæder, Vinen, Maden -
   forhippet vogted alle Damer paa ham.
De reves om ham, som et Fund fra Gaden:
   saa fin han var ... ak hvem der maatte flaa ham!
Og han, sentimental, var altid rede,
men han blev lunken, naar hans Ord blev hede.

,,Sentimental'' - det dér: ,,forbandet Digt!''
   vi vilde gerne højromantisk gløde,
men blir til Is - og klager, at et rigt
   betaget Sind for tidlig lagdes øde.
Saa græd han over <i>troløst svegen Pligt,</i>
   derpaa han <i>trodsed</i>, selv i Helvedbrøde;
en falden Engel, Lucifer, han svor ved,
og Sorg blev Hælvten af hans Verdensstorhed.

Den stakkels Lord, saa mange Duers Høg,
   og alle uden Sans for Næstens Ret!
Det blev en Kappestrid, som ej var Spøg,
   saa det er et intet Under, han blev træt;
men at han gifted sig! - Jeg til Forsøg
   langt før en Tiggertaske, slet og ret,
lod stadse op. For <i>skal</i> det være broget,
bort med en altfor trykket Brug af Sproget!

Har du forrykt det halve Londons Kvinder,
   saa hader dig det halve Londons Mænd. 
Han gifted sig og skabte nye Fjender
   i Dameverdnen, som var før hans Ven.
Og Konen - - - der er milde Tigerinder:
   de <i>undres</i> blot, naar Manden rives hen,
og sukker fromt: Ak jeg imødekom ham;
jeg kan ej mer - bind Spændetrøjen om ham!

Vi vil jo elskes - lad dem slaa og bide,
   men denne Hustru-Langsomhed gør gal;
de handler os, sagtmodige og blide,
   som var vi syge fra et Hospital.
Formynderskab kan mindst af alt vi lide;
   er vi ej Mænd? hu for en Helveds Kval! ..
Skilsmissesag, Skandal, saa London braged.
Han strøg til Havs fra Duerne og Slaget.

Der blaaned Taagelandets Kyster bort,
   ,,for ham de skulde stedse blive blaa'',
der brast hvert Baand, hver Smaaligheds Akkord,
   som han saa Kølvandsstribens Skum forgaa;
at være ensom, var det ikke haardt?
   men dog, hvor frit og fast man kunde staa!
- - - Snart saas kun Hav omkring, hør Bølgelyden!
Helt sydlandsk er mit Blod - vi gaar mod Syden.

Venezia! forvitret Marmor - Aske
   af Romerglød, som endnu Kinden bruner -
i Vemodssmælten og i Jubel plaske
   de langelig henslentrende Laguner;
mit Sind er splittet, jeg vil tage Maske,
   vil støje, gætte kaade Hjerters Runer.
Ti <i>Stilheden</i> er Dødens; hér maa lés - ja!
Hil dig, du gyldne, hvide, blaa Venezia.

Mit Englands Grædeklima! - hvem kan være
   sig selv og Næstens Fejl i Taarer bade? ... 
Stig i min lette Baad - ro Gondoliere!
   og, skønne Maske, lad os være glade.
Men Englands ladies - tal ej om de M ...!
   hver anden skrev sit Liv paa <i>faldne Blade.</i>
Tal om din Mand, din Beppo, stakkels Fatter!
for jeg har Lyst til Karneval og Latter.

Kom Fornarina, det er kulsort Nat,
   og dersom nogen sig i Vejen sætter,
saa sig kun: ,,Byron har mig Stævne sat,
   Lord Byron, engelsk Skjald og Fandens Fætter,
Mand for <i>min</i> Tunika og Eders Hat,
   desuden ej ueffen i Stiletter.''
Og inden du er færdig, bøjer Karlen sig;
jeg ser hans Buk og slunkne Anbefalen-sig.

Ja her er djævledejligt i Venedig,
   ret infernalsk et Kor Bakkanter hviner.
Dog Djævelskab og korte Skørter, véd De,
   gør træt som Silkeslæb og Sørgeminer.
Og næppe nok den falske Lyre smed De,
   saa skratter deres nye Violiner.
Skrig er for ladies, Grin for Lazzaroner,
men Livet er et Spil af Mellemtoner.

Det kan du ej forstaa, oh Thomas Moore!
   rimstærke, brave Digter, som beskrev ham,
og størst din Ven du saa, oh Thomas Moore!
   naar Sorg og Lyst romantisk sønderrev ham.
Du traf ham i Venedig: Mand og stor,
   højt over alt det smaa, som fordum drev ham,
og fatted ej midt i din Tales Flom
hans lette: ,,Bliv nu ej poetisk, Tom!''<note>* Don't be poetical, Tom!</note>

Saa var det, Byron mødte sin Grevinde,
   et af de gode Børn, hvis milde Øjne
vor kolde Dag saa lyst, saa hedt beskinne;
   som intet véd om Tvivl og Verdens Løgne,
men helt, saa helt, saa helt sig lader vinde.
   Og bort er alle skumle Tider fløjne:
du blir en Syttenaarigs Bytte, Stymper!
din svage Sjæl i Solens Væld sig krymper.

,,Hans ædle, skønne Aasyn, søde Røst,
   hans Væsen, Ynde''<note>Teresa Guicciolis Brev om hendes første Møde med Byron: ,,La nobile e bellissima sua fisionomia, il suono della sua voce, le sue maniere, i mille incanti che lo circondavano lo rendevano un essere cosi superiore a tutti quelli che io aveva sino allora veduti, che non potei a meno di non provarne la più profonda impressione'' etc.</note> gjorde, at hun gav ham
sin unge Iver og kun fandt sin Lyst
   at maatte elske ham og - - holde af ham.
Saa skrev hun fra Ravenna efter Trøst
   og som i Angst, at hun var altfor lav ham:
,,Jeg skal nok læse, spille, undgaa tomme
Veninder ... hvad du vil - men du skal <i>komme</i>.''<note>She will, according to his wish, avoid all general society and devote herself to reading, music, domestic occupations, riding on horseback - every thing in short, that she knew he would most like.<!-- "] --></note>

Og Byron, denne Primus blandt Galaner,
   snart lige kær af Aandedræt og Død,
af Smerte, Vellyst, Dydsbørn eller Flaner,
   han skatted, hvad et simpelt Hjerte bød.
<i>Hun</i> var <i>den rette</i> - ingen Ungkarls-Vaner
   han førte med, som Sjælens Fromhed brød:
saa stolt, at ingen Gud ham kunde vinde,
og øm nok for en syttenaarig Kvinde.

Men hun var gift, Teresa - med den bedste
   af gamle Mænd! hvem gør hans Storhed efter:
at skænke selv sin Kone til sin Næste?
   Dog flyv kun højt - ved Støv, ved Støv du hefter;
din Skæbne rider Post med fire Heste,
   den naar dig, splitter dine svage Kræfter;
en Dag dit Hjerte hamrer som en Smedje - - -
- Jeg havde tænkt at skrive en Tragedie.

Ak Blodet gaar tilsidst dog af med Sejren,
   den gamle Greve, uglad som ,,padrone'',
- han vilde ogsaa elskes à la Byron -
   fandt paa at flygte med sin egen Kone;
saa, efter nye Scener, ny Belejren,
   blev Ægteskabet løst for Pavens Trone,
og Byron og Teresa hented Fred sig
en Stund, til Skæbnen hvisked sit: ,,Bered dig!''

Men længe fandt sig Staklen i at nøjes
   med Æren: blot saa fin en Ting at eje!
hun tæredes af Savn og skulde føjes,
   for ellers var der Graad og Sygeleje.
Ungt Træ skal knejse, og det gamle bøjes;
   saa red Lord Byron fro Ravennas Veje
og skrev: ,,Jeg steges af Kampagnens Hede,
nu plaskede jeg helst i Golfen nede.''

Gør denne Golf - Tom Moore! - dig saa forstemt?
   du skærmed helst Lyriken mod Forkølelser
og dadler Byrons kaade Hang til Skæmt
   med Hjertets aller inderligste Følelser.
Dog Reaktion behøves, naar for slemt
   vi dukkedes i skønne Oversølelser.
Lidt Spot forfrisker os vor Helligdom
ved sin Kontrast - ,,Bliv ej poetisk, Tom!''

Dér red han tit langs Bredderne af Po,
   naar Solen flagred mat - imod den Time,
da Myggedansen summer os til Ro,
   mens Skygger Lag for Lag om Vejen stime.
Her kommer Naaleskoven - her en Bro,
   derpaa han skimter Havets sølvblaa Strime.
Og <i>dér</i> staar En og stirrer langt her henad,
mens alle Hunde glammer i Ravenna.

Aah disse Nætter, Dage! da vor Ungdom
   en Gang sin rette, sarte Majdrøm kender,
da vi skød langt forbi det svage Punkt: - om
   den ene isner, naar den anden brænder;
vi aander let, og intet ta'r vi tungt om,
   og hvad vi naa'r blir Guld i vore Hænder.
I smidig Leg, til vor Venindes ,,Amen'',
vi kunde tømre Verdensvraget sammen.

,,Sorg var hans Storhed'' - ja tilforn! den styrter
   for Klangen af hans evigunge Latter.
,,Men nu - gem eders Laurer, eders Myrter!
   træt af mig selv, én Ære kun jeg skatter:
at lette Jordens svage Sønners Byrder
   og blive elsket af en Jordens Datter.
Og dør jeg snart, jeg er dog ufortrøden:
jeg elsked Livet, uden Had til Døden.''

,,Jeg kendte Londons Regn, Venedigs Sommer,
   og Balsamro Ravennas Lunde bød;
jeg nynned Vers, som Lurer og som Trommer,
   der skræmmed Konger, tændte Folk i Glød.
Hvad er der mere? se, din Time kommer,
   lad Hellas' Frihed faa din stolte Død.
Søg som Soldat din Grav - det er dig bedst -
og vælg din sidste Jord - og tag din Rest!''

Hellas laa splittet, da han steg i Land,
   en Helt for Græker, skønt de voldte Nød ham,
med Sydbo-Ild og brittekold Forstand
   han greb sit Spil, de knurred, men de lød ham.
Og Folket jubled mod ,,den ædle Mand''
   - til Feberen i Missolonghi brød ham.
Græd nu, Hellener, langs det vinblaa Hav,
strø Blomster, græske Piger, paa hans Grav.

Saa glatted Døden da de spændte Bryn,
   et Kain paa Trods var deres Adelsmærke;
saa brast de engleskønne Øjnes Syn,
   og Jorden tog igen den jordisk-stærke.
Var han <i>sig selv?</i> med djærve Tankers Lyn
   han var sig selv <i>bekendt</i> - trods alle Klerke;
en Mand, en Helt, plastisk med frie Arme,
helt Menneske i Lidelse og Varme.

Og Døden førte ham til <i>deres</i> Rige,
   som evige i Slægtens Tanker bo,
hvor ogsaa hans Teresa, stakkels Pige,
   da dog de hørte sammen disse to,
vil sé en Dør paa Klem og ind sig snige
   og elske ham, som før, bestandig tro,
<i>hun</i>, som i Viddets salte Havbris gød
sin Duft af Land, sin fine Morgenglød.

Det er ved Foraar i det friske Græs
   blandt grønne Banker, hvor det ikke blæser,
og alt er Sol ud til det fjerne Næs,
   Fuglene trilre - en Flok Vildgæs hvæser.
Og hun og jeg har slaaet op et Steds
   i ,,Don Juan'', og Haand i Haand vi læser -
den smukke Bog, hvis Lægeurter kogler,
mens Slægten end har Marv i sine Knogler.
</body>
</poem>

</content>
</section>

<section level="1">
<head>
   <toctitle>XI</toctitle>
</head>
<content>

<poem id="claussen20050508115">
<head>
   <title>Holger Drachmann</title>
   <firstline>Han kom til de higende Ynglinge-Hjerter</firstline>
   <quality>korrektur1</quality>
</head>
<body>
<nonum><right><small>,,Det er Tegnet paa et svagt Folk,</small></right></nonum>
<nonum><right><small>at det ikke hædrer sine store Døde.''</small></right></nonum>

Han kom til de higende Ynglinge-Hjerter
i flot realistiske Attituder,
ombord snart i Baad mellem begede Jyder
og snart paa Lagunen med Luth-Spil og Kærter.

Han bruste som Nordsøen, flakked som Glenten,
bag Synsranden sukked og sang Orienten.
Hans Fiskerbaad blev Gondol og - da Solen
en Morgen stod op - til et Luftskib Gondolen.

De paastod i Land, de mer grundige Fyre,
at han flød i et Luftskib, han ej kunde styre,
og glemte det daglige Liv og dets Furier
for Legen med Valhals de staalklædte Hurier.

Vi plantede Kaal langs ad Bondemarker
og Malmfontæner i Byernes Parker.
Dèr kom han ukaldet og bød os til Fester,
hvor alle misundte de udkaarne Gæster.

En Ufred fra Himlen berusede Riget,
hvor glammer og jodler Valkyrie-Skriget!
Hvor fandtes det Land, som han ej kunde vinde
for sin Kaarde, sin Vin, og sin Elskerinde?

Hver Ungmø blev Is og blev Ild for hans Aand
som den dunede Fugl under Jægerens Haand.
Thi Sangerens Bryst, naar han rigest beværter,
er dybt som Gudsmoders velsignet med Smerter. 

Han véd, Trubaduren:- en Skænk vi ham byder
som Sokrates af de bedske Skarntyder!
Og højere lod han sin Festfakkel gløde
for at træde sin Undergang fyrigt i Møde.

Hans Luftskib er brændt. Og af Boblen, som brast,
lidt Røg og lidt Aske - hvad blev der vel andet?
Og de har begravet ham oppe i Sandet,
hvor vigende Klitter skal holde ham fast.

Han blunder? - det levende, Bølgestrimlen,
det er Holger Drachmanns Foldekast?
Eller stiger han frigjort med ilende Hast
som Vølund Smed? Har han ,,Koner i Himlen''?

Og Hverdagens Furier lod han tilbage
for glad med de himmelske Skjoldmøer at age?
Og der bor i et Land, som har glemt en Befrier,
en Kulde, hvorved man fortvivler og tier.

Naar Vaarkilden klukker paany i sit Kammer,
er Ødet mer sort mellem Bøgenes Stammer ...
hvor Skønheden pranger os dugvaad i Møde -
hvor Skovblomsten mylrende gror, er der øde ... 
</body>
</poem>

<poem id="claussen20050508116">
<head>
   <title>Ingeborg Stuckenberg</title>
   <firstline>Til dine Øjnes Aandemusik</firstline>
   <quality>korrektur1</quality>
</head>
<body>
Til dine Øjnes Aandemusik
i Skumringstimen vi lytted sørgmodig.
Din tavse Mund stod smertelig modig
i Drømmepagt med dit Tungsinds Blik.

Du fulgte med søvngænger-festlige Skridt
en vaad Allé, som var høstafbleget,
med Hjertet stort af fortvivlende meget,
hvoraf der skal huskes saa bitterlig lidt.

Hvor kan en Kvinde med trofast Sir
- skønt selvfortæret af Smerten og Haanen -
bygge sig Slotte i Solen og Maanen
og klippe Stjerner af Guldpapir!

Men du var opfyldt af Klokkespil,
som drog dig fjernt over Hav og Bølge
med deres uhørlige Tonefølge
til Eventyrland, som for dig var til.

I dine Øjnes Aandemusik
det kæmper og haaber, det hvirvler og spøger
som Genfærd fra tusinde Tider og Bøger,
du vilde ej taale, at Livet forgik.

Ej har dine Søstre paa tyve Aar
med Læberne røde af Kys og Løgne -
den Ro i to Uro-store Øjne,
den Straaleglans af usigelig Vaar.

Din Mund var en Gaade med lukkede Segl.
Men Øjnene stirred saa blanke og kolde,
som skulde du dyste med Drager og Trolde
og blive ført bort under Sørøversejl.

Som skulde et Sted paa den sorte Jord,
du vinde den Sandhed, hvorefter vi spejde,
og lykkelig frelse fra Livets Fejde
en Fabelblomst og et gyldent Flor.

... Det greb dig som Skændsel, at Dødens Le
vil fælde hver Drøm, som gøgler og kogler,
og blotte de stakkels blufærdige Knogler,
som Kvinden skjulte med hvileløs Vé.

Naar Blæsten vendte det brogede Løv
til Side fra Træernes øde Skeletter,
du huskede mørke, forglemte Nætter,
hvor dine blodfyldte Savn blev til Støv.

Saa gik du bort. Men den Livets Drik,
du søgte, blev dig til Bærme i Munden.
Vor Ungdoms frimodige Søster forsvunden
og tabt i Taagen dit Tungsindsblik!

Da dine Haandtryk og Spor forgik,
vi saa din Stolthed, som aldrig har sveget.
Der bliver fortvivlende lidt af saa meget:

kun Aandemusik. 
</body>
</poem>

<poem id="claussen20050508117">
<head>
   <title>Herman Bang</title>
   <firstline>I Døvstumgaden i Paris</firstline>
   <quality>korrektur1</quality>
</head>
<body>
I Døvstumgaden i Paris
   dér laa et lille perlemalt
Hotel med Sol paa Gadens Flis,
   men inde var der skyggesvalt.
- Aah Gud, hvor der blev talt, blev talt!
   i Døvstumgaden i Paris.

Det er en solhvid Akvarel
   det lille smilende Hotel.
Her skrev, her gav han Avdiens
   til Fremmede paa festlig Vis,
men gav - med Hjerte, som en Vens -
   for mig sin Spøg og Sorg til Pris.

Han ænsede hver Bagatel,
   som var han Amtmand i sit Amt,
fra Værtens Pengesorg og Held
   til Kokkens Dont i Køknet, samt
Mamsellens Bryllup - hver reel
   Bekymring, hvoraf En var ramt.

Ej blot det nære blev han vaer.
   Han tænkte paa din Far, din Mor,
og gav aarvaagne Raad og Svar.
   Og mangt han af enhver erfor -
om Lykke, som man har paa Jord,
   og Lykke, som man ikke har. 

Fra Dreng saa Imperator-klog!
   skabt til at tyde Livets Bog
som Kejserinders Skriftefar ...!
   Et Menneske - sit Hjertes Nar -
hvem intet menneskligt bedrog
   i Livets lange Narretog.

Han var saa sund, han var saa syg,
   saa overstolt, saa træthedsmyg.
Berømte Mænd - og Damer, kom
   og hilste Aandernes Gesandt:
Det ligned Hellas, ligned Rom,
   naar Cæsar var Komediant.

Det var et letkøbt Drilleri
   at spotte med hans Adelskab.
Ved Siden af en agtet Stab,
   som ejer Formens Liberi,
var han en Aand, hans Form var Aand,
   en født Markis!

Hans Gavmildhed var underfuld,
   det var kun faa, der evner sligt,
at give uden Gods og Guld.
   Han gav med tomme Hænder rigt,
saa smertemild, saa glædeshuld,
   at hver en Gave blev et Digt.

Vi saa, hvorledes han bestak
   os snildt ... og modtog det med Tak.
Han spurgte unge Mænd, som kom,
   om den, de helst gad tale om.
Han satte i en Kvindes Haar
   en Blomst - det har hun husket Aar.

Saa rig en Ødslen er ej set,
   han gav dem Genialitet,
og intet er saa dyrt omtrent
   som det, at tro paa Folks Talent.
De tog imod Talent, Geni,
   gik hjem og fraadsede deri.

Han gav dem af sin egen Ild,
   han gav dem Glimtet af Geni,
som i hvert Menneske er til.
   En Dag han lo af Sejer vild:
- Men blir jeg derfor nogen Helt
   ved Øresund og Store Bælt? -

Jeg saa Bagtalesygens Em,
   som ofres vildt til Løgnens Bâal -
og udbrød: ,,Man kan sværte Dem
   fra nu til Hanegal,
om De var grum som Nero
   og Heliogabal -

De har, omend De kaldes svag,
   en Disciplin, en barsk Moral,
en Hjertets Selvtugt uden Pral.
   Jeg vil forsvare Dem en Dag,
om De var grum som Nero
   og Heliogabal!''

- Aa Gud, hvor der blev talt, blev talt!
   Det er en lysvild Akvarel:
det lille perlegraa Hotel,
   i Døvstumgaden, skyggesvalt,
der, skabt af Støv, er lagt i Støv
   med fjerne Somres svundne Løv.

- - - Af Jord du kom og blev til Jord - - -
   Hvem kan vel tro det Dødens Ord!
Nej, i sit hvide Hus han bor.
   Se paa den frosne Rudes Pragt,
betragt det rene Palmeflor,
   som ene gror ved Kuldens Magt.
</body>
</poem>

</content>
</section>

</workbody>
</kalliopework>

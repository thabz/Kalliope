<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1872" author="drachmann" status="complete" type="poetry">
<workhead>
    <title>Digte</title>
    <year>1872</year>
    <notes>
        <note>Teksten følger Holger Drachmann: <i>Digte</i>, Andr. Schous Forlag, Kbh., 1872.</note>
        <note>Tilegnelsesbladet lyder ,,Min ven / Dr. Georg Brandes / Tilegnet.''</note>
        <note>Bidrag fra Henrik Nielsen.</note>
    </notes>
    <pictures>
        <picture src="1872-p1.jpg">Titelbladet til <i>Digte</i> (1872) lyder ,,Digte / af / Holger Drachmann. // Kjøbenhavn. - Andr. Schous Forlag.''.</picture>
    </pictures>
    <source facsimile="115308051612_color" facsimile-pages-num="144" facsimile-pages-offset="6">Holger Drachmann: <i>Digte</i>, Andr. Schous Forlag, Kbh., 1872.</source>
</workhead>
<workbody>

<poem id="drachmann1999031507">
<head>
    <title>Nyt Liv</title>
    <firstline>Og hun var min. Her i de stærke Arme</firstline>
    <source pages="3-6"/>
    <quality>korrektur1,kilde,side</quality>
</head>
<body>
Og hun var min. Her i de stærke Arme
Jeg krysted hende ung og spæd og fin
Og Alting: Læbens Kys og Kindens Varme
Og Silkelokkens Snoning hvisked: Din.
Den tause Nat paa lette, bløde Vinger
Slog ud sin Kappe over Mand og Viv. —
Nu er det Morgen. Solen Budskab bringer
Om Livets strenge Krav: — Det nye Liv.

Ja, det er nyt. Med Undren jeg betragter
Mig selv i det Henrundnes matte Speil.
Hvor er de henne, disse vilde Fagter
Fra Gjøglertruppens Liv bag Teltets Seil?
Hvor er det sære, Hansvurstklædte Følge
Med Kolumbinerne i Flitterflor,
Og Hammen, som for Hoben maatte dølge
Min Nøgenhed paa Linens slappe Snor?

Hvor er det Alt, det som i rastløs Jagen
Rev bort min Fod fra banet Vei og Sti
Og længe efter vakte lønlig Nagen
Hvergang en Skygge gled min Vei forbi? —
Alt veiret bort som Skyer for Sommervinde
Som Taager, hvori Solen Rifter rev,
Og ligger bag mig som et dunkelt Minde
Hvis Braad blev løst ved <w>hendes</w> Afladsbrev.

Et Afladsbrev! Ja, jeg har Aflad vundet
Ved Guld ei kjøbt, ei ved et feigt Bedrag,
Men just fordi min Traad var dobbelt tvundet,
Fordi hun saae bag Gildets Svirelag
Bag Rusens Tummel Hjertets sunde Kjærne
Og anede bag Taagens matte Gjem
Den klare Himmel - tilgav hun mig gjerne,
Og trøstigt bygged vi det nye Hjem.

I dette Hjem skal nu et Liv begynde,
Som tager Tilløb med et freidigt Mod. —
Jeg breder ei paa Bænken Silkehynde,
Jeg eier kun min Arm, mit unge Blod.
Men — jeg har lært at fægte, det er Tingen,
Mit Gjøglerliv var dog ei ganske spildt,
Og jeg kan ride rundt og træffe Ringen
Og male vilde Men'sker paa et Skilt.

Og jeg kan kaste Knive saa det suser,
Og jeg kan skyde ned et Fæstningsværk,
Og Trommen kan jeg røre saa det bruser
Igjennem hver en Nerve nok saa stærk;
Og vil man i mit Øie putte Blaar mig
Da kan jeg sluge det hel from og mild,
Men jeg kan ogsaa give — det forstaaer sig —
Tilbage det med Renter: Røg og Ild!

Se, saadan rustet ud fra Teltets Dage
Jeg skrider kjæk i Kampen for min Viv,
Besindig skal jeg Veien fremad drage
Og aldrig yppe ufornøden Kiv.
Mit Maal er forud — vil man Maalet vrage
Vil man tillivs mig i det nye Liv,
Saa har jeg Baghaandstrumfer end tilbage
Jeg spiller dem. Bliv mig fra Livet, bliv!
</body>
</poem>

<poem id="drachmann1999031601">
<head>
    <title>En Forpost</title>
    <firstline>Krattet tilhøire, Marken tilvenstre</firstline>
    <source pages="7-11"/>
    <quality>korrektur1,kilde,side</quality>
</head>
<body>
Krattet tilhøire, Marken tilvenstre,
Veien slynger sig mellem begge,
Det er Nat, med et Halvlys udover Egnen,
Store Skyer for Maanen trække.
Ildsluer dandse bag Krattets Grene,
Der ligge Soldaterne om Bivouakken,
»Gloirens Sønner«, som forkorte Tiden
Med Vin og med Kort, med Rygen og Snakken.

Natten er stille; som svage Akkorder
Lyde Stemmerne bid fra det Fjerne;
Paa Veien staaer en Skildvagt og nynner;
Han tør ikke synge, skjøndt han vilde gjerne.
Han seer mod Skyen, han seer over Marken,
Han lytter til Stemmerne fra Bivouakken:
Fordømt at staa saadan ene og maabe!
Og han gaber frygteligt og kløer sig i Nakken.

De Herrer kan sagtens. Det er disse Parisere,
Voltigeurer og Zouaver, fordømte Gardister,
De gaae gjerne i Ilden, men nødig paa Forpost, —
Det er dog igrunden store Egoister.
De knibe ud, naar Vedetterne stilles, -
Vi skal slaaes om Dagen og vaage om Natten,
Vi Folk fra Elsass; — ja hvis vi ikke var der,
Kunde Preusserne løbe med hele Klatten.

Og han tænker frem og han tænker tilbage,
Og han synes at Krigen faaer ingen Ende;
Der er nok af Tab, der er ingen Seire,
Og endnu skal Blodet i Strømme rende.
Han er ikke bange, han vil slaaes som en Løve,
Men - er ikke det Hele saa temmelig broget?
Og i Grunden, — ja hvorfor slaaes man igrunden? -
Da spidser han Øre. Rørte der sig Noget?

Geværet til Kinden. Foden fremstrakt.
Det lysner deroppe fra Maanens Fakkel;
— Der staaer en Fjende ved Veiens Bøining; -
Men det er jo Claus, det gale Spektakel!
Det er Møllerens Søn fra den anden Rhinbred, -
De var Legebrødre, Røverkammerater.
Floden har deelt, Legen er ophørt,
Nu er det Alvor, nu er de Soldater.

Og de vexle Haandslag. — De er jo alene. -
De mindes de gamle, svundne Dage;
Geværerne slænge de hen i Gruset,
Og dele hvad Flasken endnu har tilbage.
Naa Du vilde skyde? — Ja, jeg maa tilstaae. -
Aa Fanden i vold med det Krigsregimente.
Lad os tømme Flasken; Tiden er kostbar
Og Ingen veed, hvad man har ivente.

Men førend vi skilles, før Krigsdæmonen
Lægger sit Blodslør over vort Øje,
Og atter vi drives som Dyr iblinde,
Og vi lægge an paa hinandens Trøie —
Saa hør et Ord, Du min franske Broder,
Og lad det gaa videre til Kammeraterne:
Vi er Marionetter endnu for de Store,
Og vi figurere endnu paa Plakaterne.

Vi sættes paa Scenen som Gladiatorer,
Saa spiller det nationale Orkester,
Og saa gaaer det løs med Huggen og Stikken,
Og saa begraves de blodige Rester.
Præsten velsigner de skjændige Vaaben,
Vorherre takkes med Klokkeringning —
Men Gudskelov, der er Tegn og Varsler,
Som tyde hen paa en snarlig Svingning.

Der er Folk, som er kjed af den gamle Komedie,
Der er Folk, hvis Hjerter brænder i Lue
For at appellere til Hjerternes Stemme
Og stemme mod Kasque og Pikkelhue.
Der er Folk, som lyster at vende Plakaten
Og skrive med store Træk paa Reversen:
»De gamle Stykker spilles ei længer;
Der gives et nyt — Direktionen i Persen«.

Ja Du kan tro, den vil komme i Perse,
Og Du kan tro, der vil blive et Bulder,
Alle som een skal vi da give Møde,
Franske og Tydske, Skulder om Skulder,
Fælles Kommando og fælles Orkester,
Saa skal vi mødes midt i Bredouillen, . . . .
Tys Kammerat! Farvel for iaften.
Tag Dit Gevær. Jeg hører Patrouillen.
</body>
</poem>

<poem id="drachmann2018080303">
<head>
    <title>Paa Fjeldet</title>
    <firstline>Jeg tænkte at drage på vinget Fod</firstline>
    <source pages="12"/>
    <quality>korrektur1,kilde,side</quality>
</head>
<body>
Jeg tænkte at drage paa vinget Fod
Langt bort fra de hjemlige Skove;
Jeg tænkte Erindringen stille stod,
Ei fulgte med Skib over Vove.

Men, ak, jeg drog over vilden Sø,
Og steg paa de høieste Bjerge —
Mindet i Brystet vil aldrig dø,
Ei Rustning dets Saar kan afværge.

Det Skjold man finder i Verden ei,
Som Mindernes Hug kan afbøde; -
Slagen jeg ligger paa Fjeldets Vei
Ustandseligt Vunderne bløde.
</body>
</poem>

<poem id="drachmann2018080304">
<head>
    <title>Hammershus</title>
    <firstline>Der staaer det taust og lytter</firstline>
    <source pages="13-15"/>
    <quality>korrektur1,kilde,side</quality>
</head>
<body>
Der staaer det taust og lytter
Til Bølgens Melodi,
Som klinger af dets Fortids
Dybtstemte Poesi,
Der staaer det mindeværdigt
Med Minder i sit Bryst
Om Jubel og Jammer,
Om Sorg og om Lyst.

Naar Maanens Straaler falde
Ved Midnat paa dets Tind,
Da tier Vindens Susen
Og Bølgen slumrer ind,
Da myldrer Minders Skare
Fra dunkle Kroge frem,
Da huse Fortids Skygger
I deres gamle Hjem.

De sjunkne Taarne løfte
Mod Skyen deres Spir,
Der brases op i Stegerset
Til Gilde og Svir,
Vidt spreder Faklens Flamme
Sit dunkelrøde Skjær,
I Lyset funkler Hjelme
Og blinkende Sværd.

Ned fra Balkonens Vindu
I Slottets smykte Sal
Lyder Sang og Latter
Om den rungende Pokal,
Og Menuetten følger
Musikens Stemme blod,
Mens Fængselslænken klirrer
I Klippens dybe Skjød.

De blege Straaler falde
Igjennem Taarnets Glug,
Naar Latteren forstummer,
Høres Sorgens Suk,
Der sidder Dybets Fange
Med Haand under Kind,
Og stirrer taus fortvivlet
I dunkle Fremtid ind.

Saa huse Fortids Skygger
I deres gamle Hjem,
Til Morgensolen bryder
Af Nattens Taager frem,
Til Dagens Himmel hvælver
Sin havblaa Baldakin, —
Da synes atter Slottet
En øde, taus Ruin.
</body>
</poem>

<poem id="drachmann2018080305">
<head>
    <title>Pouls Vise</title>
    <subtitle>(Af en utrykt Fortælling)</subtitle>
    <firstline>Hedt var mit Blod, og skjørt var mit Hjerte</firstline>
    <source pages="16-17"/>
    <quality>korrektur1,kilde,side</quality>
</head>
<body>
Hedt var mit Blod, og skjørt var mit Hjerte,
Vaklende min Fod.
O jeg forstod, jeg forstod
Kun daarligt det, som I mig lærte.
I holdt mig et Speil af Jorden for Øie,
I fyldte min Trøie,
Mine Buxer, min Hue
Med Bud paa Bud imod Ungdommens Lue,
Med Love og Regler, — jeg brændte dem alle,
Jeg lyttede til Stemmen, som jeg inderst herte kalde.

Varm var min Sjæl og fyrig min Tanke,
Stormende mit Mod,
Nedad Livets Flod
Drev jeg afsted paa min Planke.
I løb langs med Bredden og vilde kommandere:
Stop, nu ikke mere! —
Jeg var midt derude,
Sveiede og dreiede i Strømmen med min Skude
I Hvirvler og Bugter, - Vindene sused;
I stod der og rystede paa Hovedet og snused.

Saa kom der en Byge, den slynged mig fra Skuden,
Paa øde Strand jeg laae,
Ingen Sjæl jeg saae,
De var krøben i Æselshuden.
Da hjalp mig Naturen tilbage til Livet;
Men har den end givet
Mig Livslyst i Sinde,
Det hjalp dog ei ganske — der staaer dog derinde
Skibbruddets Stund, da I saae mig forlise
Og Ingen vilde hjælpe. — Her ender Poul sin Vise.
</body>
</poem>

<poem id="drachmann1999031508">
<head>
    <title>Foraarsstemning</title>
    <firstline>Der er Foraar i Luften</firstline>
    <source pages="18-22"/>
    <quality>korrektur1,kilde,side</quality>
</head>
<body>
Der er Foraar i Luften;
Fuglene synge, —
Henad Veien vandrer en munter Klynge.
Det er Fyre fra Tyve til Trediveaarsaldren,
De snakke og lee; der er en frygtelig Rabaldren.
Det er spirende Planter, vaargrønne Skud
Og Stammer, som alt har faaet Grenene ud.
Veien ligger for dem, Ingen gaaer paaskraa, —
Det er danske Studenter med Kokarderne paa.

Der er Foraar i Luften,
Himlen er klar, —
Man har stærke Lunger og en stærk Cigar.
Man vil ud at lufte den støvede Frakke.
Skal det være »Stalden« eller den gamle »Bakke«?
Der er Stemmer for det første, Stemmer for det sidste,
Men det første er nærmest, det kan ingen omtviste.
Veien er den slagne, den vil vi gaa,
Danske Studenter med Kokarderne paa!

Der er Foraar i Luften,
Man aander saa frit, —
Strandveien tærer, den gi’er god Appetit.
Maalet er naaet, om Bordet man sig bænker,
Der er Boeufsteg paa Bordet, af Flasken man skænker,
Først spiser man og tier, saa taler man og drikker,
De Gamle prise Mosten, de Yngre hikker,
Saa reiser der sig En og begynder som saa:
»Danske Studenter med Kokarderne paa!«

»Silentium ved Bordet!
Jeg vil tale om Tanken,
Der slynger sig om Sjælen, som om Elmetræet Ranken.
Vi vil lufte vor Tanke, men Pokker ei den fri,
Vi er ikke med i Klubben, vi er Brandpoliti.
Ploug har jo vist, hvad dette Røre har skadet,
Og forleden lod han jo slaa »Reveille« i Bladet.
Se saadan en Reveille, den kan vi forstaa,
Vi danske Studenter med Kokarderne paa!«

»De gamle Studenter, —
Hm, de var lidt raa;
Maaske vilde de med denne frie Strømning gaa;
Men vi, vi har Gudskelov saa megen Velopdragenhed,
Saa god Disciplin, som vi stedse la’e for Dagen ved
At hylde vore Lærere og lystre vor Leder,
Og ikke blindt gaa med paa de nye Daarligheder;
Og Gudskelov, jeg troer det vil vedblive saa,
Danske Studenter med Kokarderne paa!«

»Vor Tanke er som Kvinden,
Den nordiske Mø, —
Med hende vil vi leve, for hende vil vi dø;
Hun blomstrer foruden den moderne Erfarenhed,
Saa blomstrer og vor Tanke, og der er en Besparen ved
I Tid og i Kræfter at stænge for det Ny
Og havne med vor Tanke i Oldtidens Gry.
Did søger Nordens Kvinde, did skal vor Tanke gaa,
Danske Studenter med Kokarderne paa!«

»Vor Tanke er den Unges,
Men den er ikke fræk, —
De frække Prædikanter, dem see vi at faae væk
Vi dyppe vore Penne, vi ryste Dydens Skjold
Og sigte Apostaterne i Ærbarhedens Sold;
Vi appellere kraftigt til Troens Vand hos Læserne
Og holde Atheisterne Moralens Ord for Næserne,
Og vil de ikke læse, saa skal de dog forstaa:
At vi er Studenter med Kokarderne paa!«

»See saadan er vor Tanke,
Og saadan ere vi, —
Studenterne er bleven et Ordenspoliti.
Om Skyttesagens Faner, for Nordens Folkeaand
Vi væbne os og fylke os med Riffelen i Haand.
Vi stille os paa Kysten, hvor Aandens Fjende lander,
Og brænde op hans Skibe med en eneste »Brander«.
En Brander imod Brandes — den Krig kan vi forstaa:
Vi danske Studenter med Kokarderne paa!« —

Der er Foraar i Talen;
Den lønnes med Applaus, —
Det lønner sig at tale ved en saadan landlig Smaus.
Mundlæret slides, Ingen tier stille,
Det er jo Instrumentet, hvorpaa Alle kan spille.
De gamle Guder dyrkes, de gamle Viser synges,
I Begejstringens Vand maa det Gamle forynges;
Der er een Melodi, hvorpaa Alting kan gaa,
Det er: Danske Studenter med Kokarderne paa!

Men Foraaret trætter,
Og Punschen var hed, —
Af Taler og Punsch kan man ogsaa blive kjed.
Aftenens Skygger over Strandveien falde,
Og Hjemmet er en Magt, hvis Stemme høres kalde.
I Haverne ved Veien staar Danmarks Kvinder,
De lytte efter Stemmerne med blussende Kinder:
»Det er »Fædrelandets« Sønner, — det kan vi forstaa;
Det er danske Studenter med Kokarderne paa!«
</body>
</poem>

<poem id="drachmann1999031506">
<head>
    <title>I de lyse Nætter</title>
    <firstline>I de lyse Nætter, i de lyse Nætter</firstline>
    <source pages="23-24"/>
    <quality>korrektur1,kilde,side</quality>
</head>
<body>
I de lyse Nætter, i de lyse Nætter
Stiger Digtet frem fra Skjaldens Bryst.
Drømmeskjær er over Dal og Sletter,
Der er Fred hvorhen Du Foden sætter,
Bølgen gaaer med sagte Suk mod Kyst.

O jeg føler Hjertets skjulte Kilder
Risle frem imod det store Hav.
Ingen Hindring dem fra Maalet skiller,
Nattens Dæmringsskjær paa Havet spiller
Evighedens stille, dybe Grav.

Vel jeg veed det, store, stolte Hjerte,
Helst Du banker under Kampens Lyst,
Helst af den Du Dine Sange lærte,
Helst af den Du Sangens Løn begjærte,
Helst Du vandt den under Stridens Dyst.

Dog der er og Pauser under Slaget,
Stille Belter paa den vilde Sø;
Tider, hvor man glemmer Vreden, Naget,
Timer, hvor man glemmer man er jaget
Fremad for at lide, stride, dø.

Og i disse klare, lyse Nætter
Jeg med hele Verden er forligt,
Rolig jeg mig ved min Tærskel sætter,
Nattens svale Pust min Tanke letter,
Sukket vider ud sig til et Digt.
</body>
</poem>

<poem id="drachmann2018080308">
<head>
    <title>Havet</title>
    <firstline>Klattrende modig fra Sten til Sten</firstline>
    <notes>
        <note>Citatet refererer til Byrons <xref poem="byron2018072805,1630-1633" /> fra <i>Childe Harold's Pilgrimage</i> (1812-18).</note>
    </notes>
    <source pages="25-29"/>
    <quality>korrektur1,kilde,side</quality>
</head>
<body>
<nonum><small><right>Thy shores are empires, changed in all save thee</right></small></nonum>
<nonum><small><right>Assyria, Greece, Rome, Carthage, what are they?</right></small></nonum>
<nonum><small><right>Thy water wasted them while they were free,</right></small></nonum>
<nonum><small><right>And many a tyrant since; - - - -</right></small></nonum>
<nonum><small><right>Byron. „Ocean".</right></small></nonum>

Klattrende modig fra Sten til Sten,
Glidende over de vaade Flader,
Med blodige Hænder, skjælvende Knæ,
Bedækket af Sved og med bankende Hjerte
Kom jeg herned. I Fjeldets Side
Gabed et Ar fra fordums Tider,
Da Giganterne stormed Himlens Fæstning.
Arret var dybt og vidned om Striden;
Flækket var Klippens klodsede Legem,
Og Vandet løb som en Feltskjærs Sonde
Ind i Saaret og maalte Dybden.
Jeg stod ved Havet, jeg saae dets Vande
Uroligt skvulpe mod Klippemuren,
Som Bly var Farven, en ængstlig Maage
Vendte i Farten og raabte sit: Varsko,
Og som om Tegnet ved Skriget var givet
Stedte Stormen i Stridstrompeten, —
Ha\ guden satte sin Raaber for Munden:
Pas paa! nu løse vi Lænkehunden!

<nonum><center>* * *</center></nonum>

Klipperne danned en herlig Bugt,
Et Leie for hundred og hundred Skibe;
Der laa de Alle og speiled sig smukt
Fra Dækket til Vimplens krusede Stribe.
Kjøbmandsskuder, store og smaa
Mæskede, svemmende Krambodshuse,
Orlogsfregatter med breden Raa
Og Fiskerens Jagt med sin Ruse.
Der var Conflux fra Land og ombord,
Næsvise Commisser banded Matroserne,
Supercargoen svor ved sit Æresord,
Og Grossererne roded i Poserne.
En lossed Kaffe, og En laded Flyndere,
Tridserne hvined og Kranerne knaged,
Der var fuldtop af Toldere, fuldtop af Syndere,
Man bedrog og man blev bedraget.
Orlogsskibene mandede Ræer,
Der var streng Disciplin over Sømandsskolen,
Folkene traadte hverandres Tæer;
Ingen sagde: Au! det var mod Parolen.
Paa Skandsen gik Mænd med fredelig Tale,
Med krigerisk Skjæg, med Pomade i Haaret,
De saae mod Flaget det nationale,
Som høit i Luften af Vinden blev baaret.
Der var Hyrder paa Flaaden, som lærte at spæge
Kjødet ved Henblik paa Død og paa Vunder,
Der var en Profos og der var en Læge,
Som kurered for ny og for gamle Onder.

Som sagt der var dannet en herlig Bugt,
Et Leie for hele den stolte Flaade,
Og fra Flaadens Kabysser opsteg en Lugt
Som om Middagsnydelsen spaaede.

Saa kom der et Drøn; det blinked derude,
Havet røg som et kogende Krater;
Der blev Allarm paa hver eneste Skude,
De blegnede, alle de vimse Krabater.

Man glemte sin Pose, man løb fra sin Kasse,
Man heised og haled, man løsned Kanonen,
Man bad til Vorherre privat og i Masse,
Om at frelse Livet for Staten og Konen:
»Baaden i Vandet! Kap Trosse og Anker!« —
Men Havet var allerede i Hælene,
Og drev sine Søer mod Skibenes Planker,
Slog Siderne ind og levned kun Pælene.
Det skummed og fnyste af Had og af Harme,
Det knuged og krysted sit Bytte i Favnen,
Og aabnede først sine stærke Arme
Forat slænge sit Bytte som Vrag imod Havnen.

Jeg stod ved Havet; jeg saae dets Vande
Ustandseligt styrte med Bulder mod Stranden, —
Det ligued en Horde, en løssluppen Bande
Med Hadets Mærke trykket paa Panden;
Det greb efter Flaget, og rev det fra Knappen:
»Farvel! der gik nu Kommandolappen«.
Det knuste en Hyrde, som drev paa en Bøie:
»Farvel, Høiærværdige! Hils i det Høie!«
Kjøbmand, Kaptain, Proviantsforvalter,
Alle blev slynget mod Klippernes Spalter;
Uniformer, Kokarder og Epauletter
Bestrøede Klippen med Skønhedspletter,
Og Flaadens Besætning, Store og Smaa,
I Tusindevis paa Stenene laa.

<nonum><center>* * *</center></nonum>

Jeg klamred mig ængstlig mod Klippens Kant,
Jeg strakte ud mine bedende Hænder;
Men Klippen stod taus, den var vant dertil,
Den kjendte jo Tingen fra gamle Dage,
Da Giganterne stormede Himlens Fæstning,
Da Syndflodsvandene mægtig bruste,
Da Jorden gløded og Klipperne skjælved; —
Den havde jo seet det kaotiske Vanvid,
Den havde jo kjendt de blide Idyller,
Saa atter Vanvid og saa Idyller
Lovbundet som en Musik efter Noder. —
Den betragted det Hele som »Perioder«!

Med tusinde Aars stensatte Erfaring
Stirred den kold paa den vilde Scene. —
Jeg saae kun den enkelte Aabenbaring,
Og klattrende over de haarde Stene,
Flygtende bort fra den vilde Vove,
Famled jeg efter de evige Love.
</body>
</poem>

<poem id="drachmann2018080309">
<head>
    <title>Du Klang, som engang vakt</title>
    <firstline>Du Klang, som engang vakt</firstline>
    <source pages="30-31"/>
    <quality>korrektur1,kilde,side</quality>
</head>
<body>
Du Klang, som engang vakt,
Gav Mod min bange Stemme,
Du har paa Læben lagt
De Ord, som dybt i Hjertet havde hjemme.
Nu slynger Tonen sig
Om Ordet blidt fortrolig,
Og kalder ømt paa Dig
I Nattens Stund ved Døren til Din Bolig.

Og hvis min Stemmes Klang
Har Gjenlyd hos Dig funden,
Og hvis min simple Sang
I Nattens Luftning sporløst ei er svunden,
Da lær imorgen mig
Naar vi ved Stranden vanker
Hvorledes Sangen sig
Har slynget ind i Dine Drømmes Tanker.
</body>
</poem>

<poem id="drachmann2018080310">
<head>
    <title>Menuetto</title>
    <firstline>I Ungdomstid med sværmersk Ild</firstline>
    <source pages="32-33"/>
    <quality>korrektur1,kilde,side</quality>
</head>
<body>
I Ungdomstid med sværmersk Ild
Vi juble mod Ideen,
Men Døden smiler luunt dertil,
Og sliber sindigt Leen.
Og naar saa Pareen raaber: Stop
Nu er det nok min Gode!
Saa smøger Døden Ærmet op,
Og meier ned for Fode —

Bag Vedbendkranste Bæger leer
Et Billed gjennem Løvet,
Men Døden koldt til Bægret seer,
Og kaster det i Støvet;
Den gyldne Drik paa Jorden spildt,
Et Offer smukt til Guden,
Han ændser ei, men banker vildt
Med Knokkelkno paa Ruden.

Dog Døden er en Dumrian,
Hvad kjender han til Livet?
Han har kun lært den Lov, at man
Er skrøbelig som Sivet.
Han kjender ei den stærke Gnist,
Som Livets Ild optænder,
Og bliver til en Brand forvist,
Hvorpaa sig Døden brænder.

Han kjender ei den stolte Kraft,
Som spotter Leens Klinge,
Som her med Skaalens Druesaft
Besprænger Dødens Vinge,
Og tager fra ham alt hans Stads,
Og hviler ikke førend
Han selv, hans Lee og Timeglas
Er kastet pænt paa Døren.
</body>
</poem>

<poem id="drachmann1999031701">
<head>
    <title>Engelske Socialister</title>
    <firstline>Henover Byens Tage glide</firstline>
    <source pages="34-38"/>
    <quality>korrektur1,kilde,side</quality>
</head>
<body>
Henover Byens Tage glide
De sidste Smil, de hendøende Rester
Af Dagen og Solen. I Strømninger stride
Vælte sig Flodens muddrede Vande,
Og som indbuden Gjæst til det smudsige Leje,
Fra Havets, fra Nordsøens vaade Veie,
Sænker sig Taagen over Byen, over Strømmen,
Saa kommer Natten, Døden eller Drømmen!

I Læ for Vinden, i Ly for Taagen,
Omkring et Kulbaals ulmende Gløder —
Rapsede Varer derhenne fra Krogen,
Hvor Kjøbmanden losser de drægtige Skuder, —
Sidder et Selskab. Sod paa Skjorten,
Knudrede Arme, en tretten, fjorten
Stykker af dem, der lossede Skuden;
Angelsachsernes Blod ruller under Huden.

De mumle dæmpet og suge paa Piben,
Oliet gaaer om i de klinkede Kander,
Der er Noget paafærde, man vil ud af Kniben,
Man har Noget paa Hjerte, vil Nogen paa Livet;
Men skjøndt Armen dirrer, og Pulsen banker;
Mangler man Ord for de mange Tanker,
Der er Galskab nok, men System er der ikke.
Da reiser en Mand sig med funklende Blikke.

Han knytter Næven, den fidtede Hue
River han bort fra den brede Pande
Og kaster den ind i Kullenes Lue
Og spytter i Flammen, saa Gløderne ose:
»Kammerater«, raaber han, »der gik Standen,
Den sodede Hue, Kulskibsmanden,
Nu har vi Hjernen og Armen tilbage,
Dem gjemme vi til de kommende Dage.

»Høre I Stormen, mærke I Strømmen;
Det bryder omkring os paa alle Kanter.
Hvi sove I da? Inat er det Drømmen,
Men imorgen maaskee er det Dommen og Døden.
I saae jo dog Blus, I lugtede Brande,
Røgen drev hid fra de fremmede Lande;
Men Jer fik den ei røget ud af Hulen,
I ligge endnu og døse i Kulen.

»Guds Død! Hvi kjende I ei Eders Styrke
Hvi fordre I ikke med tusinde Stemmer
Af Guldkalven, som vore Bødler dyrke,
Et saftigt Stykke, en Mørbradsskive;
De sende os Præster med pibede Kraver: —
»Her er Biblen til Eders slunkne Maver«.
For Sulten en Text om Kanaan og Eden.
For Husleien Vexler paa Evigheden.

»Hvad hjælper os Taler, hvad gavner os Løfter?
Vi vil have Forskud paa Saligheden:
Vi vil ei losse Kul og ei grave Grøfter
For at blive betalt engang efter Døden.
Vi er Sønner af Jorden, til Jord skal vi blive,
Vor Løn vil vi have i levende Live.
Hvorfor anvise stadig paa Himmerigs Rige;
Om vi komme der, kan jo dog Ingen sige.

»Vorherre! — see han forstod sig paa Stakler
I lasede Frakker og revne Støvler,
Og naar han gjorde sine Mirakler
Saa var det for Folk som mig og som Eder.
Vorherre han gav, hvad han havde for Haanden,
Og anviste Resten hos Helligaanden;
Men Præsten! — han taeer vor sidste Daler:
»Min Søn, Vorherre i Himlen betaler«.

»Velan, hvis vi var som et Barn, som en Kvinde,
Med Blødhed i Hjertet og Taarer bag Øiet,
Saa kunde vi lade os lede iblinde,
Og bære vort Kors, og sukke mod Døden.
Men vi ere Mænd! — Der er Et, som vi vide:
Det er ondt at sulte, naar man skal slide;
Vi vil ikke sulte, vi vil op paa Tribunen
Og dømme, — og Dommen skal hedde Kommunen!«

Han tier; — da brøles der Mere, Mere!
Han vender sig taus og peger mod Byen.
Der komme Kulmænd flere og flere
Stormende ud fra den nærmeste Kneipe.
De rive ham med sig, og han tager Ordet
Derinde bag Skjænken oppe paa Bordet:
Mod Kirke og Stat og Guldtyranniet; —
Saa ryddes Kneipen af Politiet!«

---

Der ruger en Sky over Kæmpebyen,
Og Floden hvisler og Vinden piber,
Selsomme Stemmer stige mod Skyen
Og mumle deroppe som truende Klager.
Lyset fra »Vestens« stolte Boutikker,
Ilden fra »Østens« sorte Fabrikker
Kaste et Brandskjær op imod Skyen. —
Er det Kommunens Dekret over Byen?
</body>
</poem>

<poem id="drachmann2018080312">
<head>
    <title>Østerlandsk</title>
    <subtitle>(Kysten ved Tanger)</subtitle>
    <firstline>See hvor hun staar ind under Buskens Grene</firstline>
    <source pages="39-40"/>
    <quality>korrektur1,kilde,side</quality>
</head>
<body>
See hvor hun staar ind under Buskens Grene,
Som Hinden i Krattet hvem Hjort endnu ei fulgte,
Seer Du hvor Løvet bøiet blidt tilside
Viser os Alt hvad Sløret ellers dulgte;
Bækken er bly, dens blanke Bølge haster
Skyndsomst bag Busken og hopper over Roden,
Sittrende søger den nu at glemme Synet
Dengang dens Vande væded Marmorfoden.

End er hun kydsk som Bækkens blanke Bølge,
Den mindste Raslen vækker Kindens Rødme,
— Men hvis hun kjendte Omarmelsens Sødme
Tro mig hun higed mod dens Lyst at følge.
Solen gik ned; snart vil den Slanke søge
Sit Leie bag Tæppet, som hører hendes Sukke
Porten vil hun stænge og Døren vil hun lukke
Ak, og Nattens Time vil min Længsel forøge.

Hellige Propheter, og I Alverdens Guder,
Luk mig Paradiset, stæng Elysiums Porte,
O men lad mig finde i Natten den sorte
Saligheden bagved hendes Vindues Ruder.
</body>
</poem>

<poem id="drachmann2018080313">
<head>
    <title>Munke</title>
    <firstline>Aftensolen luer paa den gamle Borgruin</firstline>
    <source pages="41-42"/>
    <quality>korrektur1,kilde,side</quality>
</head>
<body>
Aftensolen luer paa den gamle Borgruin,
Bag Klostret sidde Munkene og drikke deres Vin.
Der er rummeligt og svalt i de store Klosterhaver
Og der er deilig Plads i de hellige Maver.
De purpurrøde Skaaler løftes mod Nattens Himmel:
Madonna, vær os naadig, bevar vor Vin fra Skimmel.

De juble og de synge, de ærværdige Lukuller;
Deres Latter er en Torden, som mod Havemuren ruller.
De stryge Vinens Perler fra det fugtige Skjæg,
Og slænge Kuttens Folder fra den brunede Læg.
En synger muntre Viser, En læsper: pia mater,
Kinder og Øine blusse paa de fromme Krabater.

Foran det glade Selskab, alvorlig paa en Sokkel,
Throner Apostlen Paulus, saa tør som en Knokkel.
Den strengeste Askese staar skaaret ud i Stenen,
Det er tydeligt, at Manden er forarget ved Scenen;
Af Harme synes Foden at dirre paa sin Plint,
Apostlen er lige ved at flyve i Flint.

Det hellige Convivium, det aner Ingenting;
Bægrene vexle i den sluttede Ring,
Viserne vokse i Længden og Drøiden,
Jublen og Latteren har netop naaet Høiden, —
Da styrter Apostlen med et vældigt Spektakel.
Ora pro nobis! et Varsel, et Mirakkel.

Bordene væltes, man vil løbe sin Vei,
Da peger En mod Støtten, og raaber: Ei, ei!
Apostlen ligger stille — med Næsen i et Bæger,
O pia fraus, den Hellige sin Gane vederkvæger!
I Døden vil han drikke, i Livet skrev han Breve;
Det første er det bedste. Den døde Paulus leve.
</body>
</poem>

<poem id="drachmann2018080314">
<head>
    <title>Natten paa Dækket</title>
    <subtitle>(Af en utrykt Fortælling)</subtitle>
    <firstline>Det slappe Seil mod Masten slaar</firstline>
    <source pages="43-44"/>
    <quality>korrektur1,kilde,side</quality>
</head>
<body>
Det slappe Seil mod Masten slaar,
En Dønning over Havet gaar
Og taber sig histude.
Den dorske Vove, før saa vild,
Gjenspeiler mat den røde Ild
Fra Ruffets dunkle Rude.

Jeg ligger strakt ved Skibets Roer,
En Verden indeni mig boer
Af Vemodstanker vilde.
Der er saa tyst fra Speil til Stavn,
Jeg stønner ud et elsket Navn
I Nattens dybe Stille.

Blæs op Du Havets barske Vind,
Jeg trænger til Dit Pust om Kind,
Til Dine Raab at høre.
En Skygge fulgte med ombord;
I Nattens Taushed dunkle Ord
Den hvisker i mit Øre.

Bryd frem med Larm Du Bølge stor
Og overdøv de dunkle Ord;
Jag Skyggen bort fra Dækket.
Flyv frem mit Skib, stands Farten ei.
Som Maagen over Havets Vei
Med Vingen aldrig stækket.
</body>
</poem>

<poem id="drachmann2018080315">
<head>
    <title>Drikkevise</title>
    <firstline>Naar Solen, den ældgamle Gnier</firstline>
    <source pages="45-46"/>
    <quality>korrektur1,kilde,side</quality>
</head>
<body>
Naar Solen, den ældgamle Gnier,
Er gaaet tilsengs med sit Guld,
Naar Menneskerøsterne tier
Og Muldvarpen snorker i Muld,
Da lyde de dristige Stemmer,
Da hæves de blinkende Glas,
Da samles de gamle »Lemmer«
Til natlig Tumult og Kalas.

Mens Vinen i Bægeret skummer
Og Øiet saa straalende leer,
Alverdens Smerte og Kummer
De gjennem et Rosenskjær seer;
Ad Vinens de gyldne Strømme
De glide med Glæde i Bryst,
Om dunbløde Lokker de drømme,
Om Læber de engang har kyss’t.

Hvad Livet om Dagen dem nægted,
Den Vei, som de aldrig fandt,
Den Seier, hvorfor de fægted
Men aldrig i Livet vandt,
Det skjænker dem Vinen og Natten. —
I Phantasirigets Muld
De grave, og finde Skatten:
Indbildningens røde Guld.

Naar Solen den lurvede Slyngel
I Mørket delger sin Dragt,
Naar Menneskebørnenes Yngel
I Søvnens Arme er strakt.
Naar selv over Havet, det vilde,
Sig Skyggernes Taushed har lagt,
Da sluttes ved »Lemmernes« Gilde
Med Vinen og Natten en Pagt.
</body>
</poem>

<poem id="drachmann2018080316">
<head>
    <title>Den 28de November 1871</title>
    <firstline>Det mylrer paa Slette ved Seinestaden</firstline>
    <source pages="47-50"/>
    <quality>korrektur1,kilde,side</quality>
</head>
<body>
Det mylrer paa Sletten ved Seinestaden,
Paa Satorys Marker Trommerne røres;
Er det blodig Krig, eller Vagtparaden,
Er det Kampsignal, eller Polka, der høres?
Kommer Germanerne atter tilbage,
Var Sedlerne falske, Guldet beklippet?
Eller er det Kommunens gjenfødte Dage;
Var Fredsbulletinen altfor forhippet.

Der er ingen Kommune, ingen Germaner,
Der er ingen flere Huse, som brænde,
Der er ingen Ørne i hvide Faner;
Versaille-Revuen er længst tilende.
Men Trommerne røres derude paa Sletten,
Igjennem Linien Kommandoen lyder
For at exekvere en Dom af Retten, —
Og Soldatesken sigter og skyder!

Det er en Dom af Ordenens Venner,
En Dom af dem med aarlige Gager,
Etatsraader, høflige Folk, »Deres Tjener«
Notabene paa offenlige Passager.
Smaatyranner paa deres Kontorer,
Frihedsherolder paa Valgtribuner,
Servile overfor Stjerner og Snorer,
Smigrere for en Diktators Luner.

Det er en Dom af en lille Diktator,
En Mand, som skrev de Stores Historie,
En Vexelmægler, Forligsprokurator
Med Bourgeoisiets Frelserglorie.
En borgerlig Konge, en kongelig Borger
I Vikariat for en afdanket Keiser,
En Lamentator for Statens Sorger,
Grosserer-Dineernes Gjenopreiser.

Paa Satorys Marker Trommerne røres,
Bøsserne knalde og Kuglerne hvine,
I Krudtrøgen ud over Sletten føres
I Taagegestalter med sorgfuld Mine.
Den gamle Prætorianerkohørte
Med friske Mærker af Preusserens Sabel,
Spiller Bøddel, imedens Cæsar er borte,
I Liberi som Ordenskonstabel.

Der faldt tre Mænd; saa modige Sjæle,
Som nogensinde led Martyrdøden;
Der laa tre Lig ved de splintrede Pæle,
De skulde sone Kommunebrøden!
Fra Dødens Stilhed tre Navne løde,
Der gled tre Skygger fra Retterstedet,
De meldte et Tab — og ikke en Brøde,
De peged mod <w>Magten</w> i Dommersædet.

Og Blodet, som sived paa Satorys Sletter,
Det var en Sæd, som lagdes i Jorden;
Hvor den skyder op, kommer brandrøde Pletter,
Hvor den høstes ind, lyder Kampens Torden.
Da vil Sædemændene mindes Sletten,
Ordenens Venner vækkes af Døsen, —
Hvor Ideen er Magten, Fremskridtet Retten
Der vil Satorys Liig være Fane og Løsen.
</body>
</poem>

<poem id="drachmann2018080317">
<head>
    <title>Novemberstemning (1870)</title>
    <firstline>Dagen er graa; en Taage dækker Staden</firstline>
    <source pages="51-52"/>
    <quality>korrektur1,kilde,side</quality>
</head>
<body>
Dagen er graa; en Taage dækker Staden,
Som Sørgeflor den over Byen hænger;
Foden i Galoschen sjadsker om paa Gaden;
Kulde og Klamhed igjennem Frakken trænger.

Aftenen er trist. De høie Stjerner glimte
Kun sparsomt over Taget gjennem Skyen;
Som en Kjæmpe uden Hoved man akkurat kan skimte
Rundetaarn. — Det regner! Op med Paraplyen!

Tiden er trist. En Gravluft slaar imøde
Fra Bladet, som man sluger i Kaféen,
Der lugter overalt af Saarede og Døde;
Det er Høst i November — for Manden med Leén.

»Nyt! Er der Nyt?« — »ja Nyt for alle Munde,
Nyt fra Paris for Plebs og Optimater;
Æslerne er spist, man begynder nu paa Hunde,
Rusland tænder Piben ved de gamle Traktater.«

Tiden er snavs, og Prygl er nu paa Moden;
Ak, Aarhundreder er vi trængt tilbage.
Hvor tændes atter Aandens Lys paa Kloden?
Naar skal vi finde de gjenfødte Dage? -

Naar skal vi . . . Stille, kom gaa med tilside,
Seer Du i Vinstuen Gasblusset tændes;
Kjender Du Værtens Portvin den hvide?
Den kan løse Spørgsmaalet! — Ja saagu, kan hændes.
</body>
</poem>

<poem id="drachmann1999031501">
<head>
    <title>Ude og hjemme</title>
    <firstline>Ude var der saa streng en Dyst</firstline>
    <source pages="53-56"/>
    <quality>korrektur1,kilde,side</quality>
</head>
<body>
Ude var der saa streng en Dyst,
Uveiret tog sine Tag med Skoven,
Stormen peb, saa det var en Lyst,
Og leged Tagfat med Voven.
Ude var der saa vild en Krig,
Der hang et Fugleskræmsel paa Pælen,
Kragerne foer mod det lasede Lig;
Der kom Mod, — selv i Kragesjælen.

Hjemme var der saa luunt og godt,
Themaskinen snurred sin Vise;
Der læstes høit baade Stort og Smaat
I det sidste Archiv af Riise.
Hjemme leged man Ordsprogsleg,
Der var Diskussion over dannede Themer,
Der var Valg mellem Hare- og Dyresteg
Og mellem Tidens store Problemer.

Ude var det et Herrens Veir,
Buskene svaied som flagrende Faner,
I Skoven styrted de stolteste Træer,
Og fra Havet meldtes Orkaner.
Ude var det en Kampens Dag,
Præstegaardstaget blev revet i Stumper,
Byfogdens Skorsteen faldt ned med et Brag,
Og Byfogdens Grød blev til Klumper.

Hjemme klang det fra Gigernes Streng,
Tonerne elektriserede Sjælen;
Man valsed og inklinered iflæng
Og dandsed paa Taaen og Hælen.
Hjemme stilled man skjønne Tableauer,
Sminkede Kinden og sværtede Brynet,
Saae i sig selv Fortidens Heroer, —
Og applauderede Synet.

Ude brød det paa krigerisk Viis,
Mægtige Hænder greb i det Gamle,
Jeg saae med Jubel Skorstenens Forlis,
Og loe, da jeg hørte den ramle.
Ude veiredes Smaating bort,
Degnen blæste i Gadekjæret,
Og Præsten blev kastet i Kjole sort
Mod et Plankeværk, som var tjæret.

Hjemme sad man saa luunt i Krog.
Der kom en Frier til Søster Malene;
Fruen saae hans Examensbog,
Han fik Pigen — med Laud, Notabene.
Hjemme blev der en Glædesdag,
Der kom Visiter, og man gratulered,
Der blev Bryllup, og saa blev der Barselslag,
Men desværre, den Lille krepered.

Ude blæstes der lydt: Allarm!
Det var, som skulde en Verden ødes,
Og som skulde fra selve Naturens Barm
Den nye Forløser fødes. —
Og jeg rev den bulede Hat fra sin Knag
Og sprang gjennem Hjemmets klinede Rude;
Jeg hørte dem skjælde mig paa min Bag,
Men — jeg stod nu engang derude.
</body>
</poem>

<poem id="drachmann2018080319">
<head>
    <title>Kom muntre Gutter</title>
    <firstline>Kom, muntre Gutter! Jeg maa med</firstline>
    <source pages="57-59"/>
    <quality>korrektur1,kilde,side</quality>
</head>
<body>
Kom, muntre Gutter! Jeg maa med,
Her brænder Jorden mig,
Min Fod er træt, min Pande hed,
Mit Hjerte krymper sig,
Ja krymper sig ved mange Ting,
Som Søfolk ei forstaa —
En Haand, et Toug, og med et Sving
Paa Dækket skal jeg staa;

See Søen med sit Skvulp og Kast,
Den er min Barndomsven,
Og Skibet nikker med sin Mast, -
Det kjender mig igjen,
Ja kjender mig fra den Dag da
Jeg løb fra Skolens Mur
Og gik »til Tops« med et Hurra
For Verdens fri Natur.

End slaar et Hjerte i mit Bryst
Med freidigt Mod som da,
Men jeg har tabt min Barndoms Lyst
Til saadan et Hurra,
Ja saadan et Hurra som det,
Der over Skibets Dæk
Fra Raaens høie Vippebrædt
Drev hen i Luften væk.

Thi Verdens vide, fri Natur
Den har forandret sig,
Er blevet til et Fangebur
For saadan Folk som mig,
Ja saadan Folk som tale frit
Og raabe høit dertil,
Og fordre Retfærds Sort-paa-Hvidt
Mod Livets falske Spil.

Kom muntre Gutter! Jeg maa med,
Her brænder Jorden mig,
Min Fod er træt, min Pande hed,
Mit Hjerte krymper sig,
Ja krymper sig ved mange Ting,
Som Søfolk ei forstaa —
En Haand, et Toug, og med et Sving
Paa Dækket skal jeg staa.
</body>
</poem>

<poem id="drachmann2018080320">
<head>
    <title>Jaget!</title>
    <firstline>Her hvor Brinken luder</firstline>
    <source pages="60-65"/>
    <quality>korrektur1,kilde,side</quality>
</head>
<body>
Her hvor Brinken luder,
Hvor den vilde Ranke
Klynger sig med ængstligt Greb mod Stenen,
Her hvor Grændsen drages,
Hvor de barske Bølger
Vælte sig med dybe Brum paa Sandet,
Her hvor Ingen mægter
Længer flygte,
Hvor den Trættes øie
Vildt fortvivlet
Søger Maagen, som derude
Vugger sig paa Voven lig en Skude. -

Her jeg standser; aandeløs, forjaget,
Blødende, med svedig Fod og Pande;
Jeg er fanget! Vee mig her er Grændsen,
Her er Havet, det uendelige!
Armen skjælver, Lænken hæsligt klirrer,
See, der reiste Maagen, skræmt ved Larmen;
Ha, saa flyv da, stræk de Vinger lange,
Spot mig kun i Flugten, — jeg er Fange.

Solen daler. Luerød en Stribe
Trækker sig bag fjerne Bølgetoppe,
Melankolsk og øde Kysten krummer
Ud og ind sin trøstesløse Linie.
Ingen Seiler mod den røde Stribe,
Ingen Baad paa Strandens gule Strimmel.
Bag mig Skoven, fra hvis tause Halle.
Snart de hæse Raab jeg hører gjalde.

Jeg var Fange. Baand og Lænker tvang mig,
Men jeg brød dem og mit Fængsels Mure;
Fri jeg atter suged Luftens Sødme,
Traadte kraftig Jorden med min Fod.
Himlen saae jeg spænde ud sin Bue,
Solen bruned atter Fangens Kind.
Varmed mildt hans Hjerte med sin Lue, —
O der var saa koldt i Fængslets Stue.

Jeg var Fange. Og nu er jeg jaget.
Ud jeg maatte gjennem Fængselsmuren.
Et Par Vogtere kom mig iveien,
De blev slaaet ned. I Fart som Vinden
Gik det over Marken, gjennem Heden,
Ind i Skoven til jeg standsed her.

Ei som lurvet Tyv og ei som Drabsmand
Stænged de mig mellem Burets Træmmer,
Ingen brudte Eder, ingen svegne Løfter,
Ingen Udaad pletted mig som Mange,
Mange, der nu vanker om i Lyset
Frie, smilende ad Fangens Klager.
Mere skyldfri end den Flok, som bandt mig,
Renere end Hoben, som mig dømte,
Stoltere end Alle, som mig ynked,
Staar jeg her, og klirrer med min Lænke.

Det var Dig, Du varme Hjerte,
Det var Dig, Du kjække Tunge,
Det var det, som I begjærte,
Det var Ord, som I lod runge,
Det var <w>det</w>, som smedded mig i Lænken
Og som strakte mig paa Fangebænken.

Her hvor Brinken luder,
Hvor den vilde Ranke
Klynger sig med ængstligt Greb mod Stenen,
Ak her sad vi jo en Sommeraften
Hun og jeg paa Bakkerne alene.
Solen daled, Svalen fløi forbi os,
Myggen summed, men vi saae dem ikke;
Vand og Himmel mødtes i Forening,
Luften gløded i den klare Bølge,
Sol og Vand var kjærlig sammenblandet, —
Det gik os som det gik Sol og Vandet.

Vore Læber mødtes i Forening,
Vore Hjerter banked mod hinanden,
Vore Sjæle vare langt paa Vandring
I unævnelige skjanne Riger. —
Skoven bag os, Havet for vort Øie,
Luften omkring vore glade Hjerter
Vare fuld af søde Melodier, —
Sange hvorom nu min Læbe tier. -

O min Lykke, og I svundne Tider
Træde I mig atter her imøde!
See den Fangne sine Hænder vrider,
Maner Eder atter fra de Døde.
Mærker bærer han om Arm og Skulder,
Lænken klirrer hæsligt ved hans Side,
Vinden piber gjennem Bølgens Bulder,
Synger om at leve og at lide.

Svundne Tider, glade, stolte Minde!
Kom da, kvæg mig med Jer milde Aande,
Styrk mig; I skal Hjelmen om mig binde,
I min Kamp som Væbner gaa til Haande.
Hvis mit Liv, selv skrøbeligt og ringe,
Fik fra Jer sin Glands, sin Guddomsgnist,
Da skal denne Fane frem jeg bringe,
Falder jeg — jeg seirer dog forvist.

Hør de komme; hør hvor Raabet lyder, —
Ja her er han, Raabet ei behøves!
See hvor gjennem Buskene de bryder,
Fald kun an, nu skal der Styrke prøves.
Lænken høit sig hæver imod Himlen,
Solen sluktes, Lyset hastigt svinder,
Stærk jeg staar paa Brinken uden Svimlen,
Fald kun an, jeg slaaes for mine Minder.
</body>
</poem>

<poem id="drachmann1999031602">
<head>
    <title>King mob</title>
    <firstline>King mob er en mægtig Potentat</firstline>
    <source pages="66-68"/>
    <quality>korrektur1,kilde,side</quality>
</head>
<body>
King mob er en mægtig Potentat
Med hundred Arme og tusind Tnnerer.
Hans Herredom er en Arvestat,
Hans Rigsklenodie Hunger.
Om Dagen i Hulen, om Natten paa Gaden,
En Pjaltekaabe slingrer om Raden,
Hans Love, det er et Tyvegreb,
Hans Krone, det er et Hampereb.

Dybt under Dybet der er hans Plads,
Der funkler hans selsomt brændende Øie,
Ved Galgens Stamtræ til Skarnets Palads
Er han knyttet fra Barnsbeen nøie.
Lukt er hans øre for Livets Færden,
Den trænger kun dumpt til hans dulgte Verden,
Hen lugter han Grydernes fede Næring,
Let er i hans Næse en Krigserklæring.

Kjendte han Noget til Magdeburgs Brand,
Let vilde være en Smaus for hans Gane,
En Lækkerbid for hans sultne Tand,
Saadan at røve og rane.
Kjendte han blot — men han kjender det Alt,
Verdensdyndet til Dybet sivet,
Har gjennem Sekler King mob fortalt
»Skandalerne« oppe fra Livet.

Dybet er »Verdens« tro Parodi;
Stodderakteuren i brogede Klude
Spiller »Beaumonden«, der gaar forbi
Kjælderens fidtede Rude.
Dybet har slugt ved en osende Praas
Verdenshistoriens røde Romaner,
Og klippet et Motto af Sandhed og Vaas
Til Indskrift for sine Faner.

Den sminkede Last, den fine Halunk,
Hver Korruption deroppe i Vrimlen,
Fra Biskoppen ned til den kuttede Munk,
Fra Fyrsten til Smaaborgerstimlen:
Guldstøvets Smuds er sunket til Bunden,
Der gjemmer man Alt, hvad deroppe blev syndet
Man kalder deroppe en Tidsalder »svunden«,
Men Sporene sidde dernede i Dyndet.

Og det vider sig ud, og det løfter sig op,
Det bobler og gjærer dernede i Skarnet.
Der avles en Kjæmpe med vældig Krop,
Og »Verden« er Fader til Barnet.
De Store deroppe kjende ham ei,
De tro sig sikkre for Kronprætendenter. —
King mob ligger stille, forhaster sig ei,
Til Tidens Fylde han venter.
</body>
</poem>

<poem id="drachmann1999031505">
<head>
    <title>Skipperen synger</title>
    <firstline>Ved Børsen lægger jeg Skuden ind</firstline>
    <source pages="69-71"/>
    <quality>korrektur1,kilde,side</quality>
</head>
<body>
Ved Børsen lægger jeg Skuden ind,
I Svendborg staaer ellers min Vugge,
Det Bedste er en strygende Medbørsvind,
Og saa at høre Glaslærken klukke.

Forstaaer sig til Maade, og ikke for tidt
Og aldrig naar det kniber for Skuden:
DORTHEA gaaer forud, saa kommer Akkevit;
Hvad var jeg vel min Dorthe foruden.

Næven paa Roret og Skøderne klar
See det er min Lectie paa Vandet;
Naar det kuler: en Skraa, i Stille: en Cigar,
Saa kan Fanden tage Lectierne paa Landet.

Vorherre han hjælper! — og naar han ikke vil
Saa kan det ogsaa være det samme;
Et Reb eller to, saa lade vi staa til
Og slippe vel som oftest uden Skramme.

Man skal klare for sig selv som en ærlig Gut. —
Den Gamle deroppe bag Skyen
Han har nok at bestille og sjelden en Minut
Tilovers for en Skipper fra Fyen.

Men naar jeg nu seiler saadan sagtelig hen
Og Vinden fløiter som en Finke,
Saa kan det nok falde, at jeg tænker mig derhen
Ved en rødmalet Dør med en Klinke.

Og saa trykker jeg paa Klinken, og Døren gaaer op
Og der sidder En og strikker paa en Trøie,
Og det er min Tøs, og hun skjænker i min Kop
Og hun kysser mig og deler min Køie.

En Skude paa Vandet, i Havnen en Tøs
(Og Dorthe hedder begge med Ære).
Den ene ligger klar, naar den anden faaer: Adios!
Se saadan skal en Skipperdorthe være.

Ved Børsen lægger jeg Skuden ind,
I Svendborg fortøier jeg hos Mutter.
Skuden skjænker Penge, naar Vorherre skjænker Vind,
Men Tøsen kan skjænke mig Gutter.

Og derfor er jeg glad og derfor er jeg frisk
Og freidig som en Skipper kun kan være, —
En Krabbe er dog aldrig saa god som en Fisk,
Om Fisken ogsaa lugter lidt af Tjære.
</body>
</poem>

<poem id="drachmann2018080323">
<head>
    <title>Efteraar</title>
    <firstline>Raslende mod fugtig Jord</firstline>
    <source pages="72-75"/>
    <quality>korrektur1,kilde,side</quality>
</head>
<body>
Raslende mod fugtig Jord
Faldt det sidste Blad fra Grenen;
Tom og øde staar nu Scenen,
Blottet for sit Blomsterflor.
Ingen Fuglesang i Lunden,
Ingen Kviddren blev tilbage,
Nu kun Markens sorte Krage
Skriger hæst i Aftenstunden.

Stod da Scenen her engang
Smykt med ny Dekorationer,
Blomsterhækker, Løvbalkoner,
Skovens Søilerække lang?
Gik jeg da paa disse Stier,
Saae i Luftens dybe Strømme
Lig en Svane Skyen svømme,
Hørte Fuglesymphonier?

Sprang her Hjort og sprang her Hind,
Dufted Høet sødt fra Mosen,
Streifed under Hybenrosen
Varme, milde Pust min Kind? —
Alt forandret. Tjørnehækken .
Drysser sine gule Blade,
Der er Riim paa Markens Flade,
Der er Natteiis paa Bækken.

Selv jeg som en husvild Aand
Paa de gamle Steder vanker,
Føler under Vemodstanker
Brystet svulme mod min Haand, —
Som en Gjøgler, hvis Kulisser
Gik itu, da, ak forgæves,
Han fra Jorden vilde hæves
Ved de skrøbelige Trisser.

»Husker Du i Somrens Tid
Da som Romeo jeg sværmed,
Da min Læbe Din jeg nærmed,
Da Din Røst var blød og blid?
Husker Du da Maanens gule
Skive over Skoven traadte,
Ved sit Lys det Blik forraadte,
Som Du søgte mig at skjule.«

Husker Du det? Nei for sandt
Maanen skinner ikke længrer.
Romeo med Næbet hænger,
Sommerminderne forsvandt.
Lukt er Havens høie Gitter,
Ingen Fodtrin over Gruset,
Ingen Gjenlyd mer i Huset,
Udenfor jeg staaer og titter.

Efter Sol og Sommervind
Har jeg rettet mine Planer,
Jeg har heiset Godtveirsfaner
Smykt med Løv af Bøg og Lind,
Jeg har bygt paa Solskinssiden
En Kottage skjør og spinkel,
Aaben, luftig, fuld af Sprinkel —
Og nu kommer Vintertiden.

Høstens Storme holde Hus,
Somrens Minder lyse, glade
Hvirvles nu i gule Blade
Over Gangens hvide Grus.
Jeg har bygt paa Solskinssiden
En Kottage skjør og spinkel,
Aaben, luftig, fuld af Sprinkel —
Og nu kommer Vintertiden.
</body>
</poem>

<poem id="drachmann2018080324">
<head>
    <title>Det sicilianske Æsel</title>
    <firstline>Dets daglige Gang var adstadig og pæn</firstline>
    <source pages="76-78"/>
    <quality>korrektur1,kilde,side</quality>
</head>
<body>
Dets daglige Gang var adstadig og pæn.
Det trippede smaat paa de stilkede Ben,
Og lytted med Ørene store.
Og fordi det havde saa lærd Maneer,
Halvt som en Præst, halvt som en Barber,
Blev Æslet kaldet: Dottore.

Doktorens Liv var nu kummerligt nok;
Arbeid’ og Sult og Prygl af en Stok,
Det var Alt hvad Titelen skjænked.
Men naar Driveren sov, løb Æslet sin Vei,
og tænkte: I tog dog Humeuret ei
Hvormeget I end mig krænked.

En Dag da jeg just gik min Doktor forbi
Saae jeg i Øiet et fint Skelmeri
Og en spøgefuld Trækning ved Snuden.
Jeg gik et Par Skridt, og jeg vendte mig om,
I strakt Karriere Doktoren kom
Sin pryglende Driver foruden.

I Galop nedad Landsbyens Gade det gik,
Og Doktoren skreg naar han Stenkast fik
Og naar Drengene trak ham i Halen.
Jeg fulgte med over Sten over Stok,
Til Æslet og jeg og Drengenes Flok
Standsed ved Kirkeportalen.

Oer stod en Madonna ung og skjøn,
I Haanden var stukket en Gren saa grøn,
Og Foden med Blomster var krandset.
Doktoren studsed, betænkte sig lidt,
Grønt var kun grønt for hans Appetit;
Det Hellige lidet han sandsed.

Og han gjorde et Hop mod den fristende Gren
Ak, Støtten stod kun paa svage Ben, —
Den styrted med Blomster og Blade.
Stakkels Dottore! nu gik det løs,
Hver Mand i Kvarteret, hver Dreng og Tøs
Jog ham fra Gade til Gade.

Det var dog en Trøst i al den Fortræd
At Driveren fik af Pryglene med
Sin Part saa det knaged i Tøiet.
Saa drev de afsted, de forenede To;
Jeg syntes formelig Æslet lo
Da forbi mig om Hjørnet de bøied.
</body>
</poem>

<poem id="drachmann2018080325">
<head>
    <title>Sang</title>
    <firstline>Du Daare, som med rynket Bryn</firstline>
    <source pages="79-80"/>
    <quality>korrektur1,kilde,side</quality>
</head>
<body>
Du Daare, som med rynket Brvn
For Livets Skygge kun har Syn
Og Lyset ei kan lide —
Du skulde seet en Aftenstund
Da Maanen smilte rød og rund,
Jeg gik ved Ellens Side.

Du skulde hørt vor muntre Spøg,
Jeg kukked som den travle Gjøg
Og Ellen talte efter. —
Du skulde seet fra Havens Gang
Som Hjort og Hind mod Skovens Hang
Vi sprang af fulde Kræfter.

O Aftenstund saa frisk og sval,
Os Jorden var en Dandsesal
Med Maanens klare Kjerte. —
Vort Liv var os en Børneleg,
Kun Glædens Tanker faldt og steg
Som Bølger i vort Hjerte.

Men Ellen hviler under Jord,
Og Sorgen i mit Hjerte boer
Med Mindets Flor omvunden. —
Du Daare som med rynket Brvn
For Livets Skygge kun har Syn,
Du har dog Ret igrunden.
</body>
</poem>

<poem id="drachmann1999031504">
<head>
    <title>Landsknægtens Vise</title>
    <firstline>Jeg slipper Sværd og Landse</firstline>
    <source pages="81-83"/>
    <quality>korrektur1,kilde,side</quality>
</head>
<body>
Jeg slipper Sværd og Landse;
Tærningspil
Maa ogsaa til,
Og Pigebørn og Dandse
Og Vin saatidt man vil.
Jeg sætter Pavens Tøffel
Og Kongens Kaabe lige, —
Min Vams er af en Bøffel,
Verden er mit Rige.

Jeg fulgte, naar jeg lysted
Trommens Skind
Med lysligt Sind,
Jeg døied og jeg dysted
I Kulde, Regn og Vind;
Jeg rendte ind med Landsen
Hvor Huggene faldt hedest,
Jeg stormed op paa Skandsen
Hvor Mændene var vredest.

Man slaas paa hele Jorden;
Hug og Stød
Paa Liv og Død
Det er nu Dagens Orden,
Det gi'er Landsknægten Brød;
Men Fanden æde Brødet
Naar Sulet ikke gaves,
Og Fanden tage Kjødet
Naar Vinen ikke haves.

Jeg lider ikke Præster,
Bibelsprog
Og Bønnebog;
Ved Psalmesang og Fester
Man bliver lige klog.
Jeg fatter ei Respekten
For denne Brug af Baalet —
Man skjælder paa Landsknægten,
Han bruger dog kun Staalet.

Lad dem kanonisere
Hvem de vil
Med Sang og Spil,
Men tro mig, de husere
For galt med deres Ild.
De brænder Protestanten, —
Det skal hans Sjæl kurere —
Men Legemet, min Sandten,
Maa her dog protestere.

De skjælde ud hinanden,
Kjætterpak,
Papistisk Rak,
Og slaas som bare Fanden
For deres Pølsesnak.
Hvem har da Ret i Grunden?
Formodentlig slet Ingen. —
Nu, Bægeret for Munden
Og fremad, det er Tingen.
</body>
</poem>

<poem id="drachmann2018080327">
<head>
    <title>Italiensk</title>
    <subtitle>Calania</subtitle>
    <firstline>Mellem Regnens Pladsk og Stormvindens Raab</firstline>
    <source pages="84-85"/>
    <quality>korrektur1,kilde,side</quality>
</head>
<body>
Mellem Regnens Pladsk eg Stormvindens Raab,
Paa Gaden Guitaren klinger.
Regnen er mig en kjelende Daab
Og Stormen min Stemme bevinger.

I Kappen hyllet paa Hjørnet jeg staar.
Formummet som til Maskerade.
Nattepatrouillen forbi mig gaar
Og lytter til min Serenade.

De barske Soldater høre min Sang, -
Helt fremmed dog Ordene lyder
Men Guitarstrengene gjemme en Klang,
Som Ordenes Mening tyder.

La Donna de mumle, og drage afsted, —
La Donna er Natteparolen.
Langt borte sig tabe de taktfaste Fjed, —
Jeg gnider igjen paa Violen.
</body>
</poem>

<poem id="drachmann2018080328">
<head>
    <title>Høit Violinens Stemme klang</title>
    <firstline>Høit Violinens Stemme klang</firstline>
    <source pages="86-88"/>
    <quality>korrektur1,kilde,side</quality>
</head>
<body>
Høit Violinens Stemme klang.
Man lo og dandsed, talte, sang —
Et Babelsprog fuldstændigt.
Formalitetens stive Dragt
Som Offer var for Vinen bragt. —
Man mored sig ubændigt.

Men ude hvor bag mørke Sky
Den blanke Maane krøb i Ly
Med Søen koketterende,
Ad Havens lønligt snoede Gang
I Kjole kort, i Kjole lang
Gik han og hun spadserende.

Han var saa hed, hun var saa varm,
Hun støtted ømt sig ved hans Arm:
Her var dog saa romantisk.
Her var saa skjønt i Maaneskjær,
Og indenfor, ja inde der
Var maaske vel — bachantisk!

»Ja, Frøken, De har ganske Ret,
Den »store Verden« gjør os træt;
Naturen venligt vinker. —
Se, nede hist ved Søens Rred,
— Et Symbolum paa landlig Fred —
Et Lys i Hytten blinker.

Og ikkesandt, hvis jeg Dem bød
Et Liv med mig i Hyttens Skjød
Fjernt fra den store Verden,
Da fulgte De jo gjerne med;
Stærk er jo Deres Kjærlighed, —
Ja ikkesandt, det er den?«

Hun bøied sig og slap hans Arm,
Og glatted Kjolen med en Larm,
Som skulde fylde Pausen.
»Ak, Duggen har mig rent spolert
Min Kjole. — Jeg er engagert
Af Greven til Kehrauss'en.
</body>
</poem>

<poem id="drachmann2018080329">
<head>
    <title>Pyramiden</title>
    <firstline>Den nye Pharao blev sat i Herskersædet</firstline>
    <source pages="89-91"/>
    <quality>korrektur1,kilde,side</quality>
</head>
<body>
Den nye Pharao blev sat i Herskersædet.
Og hist paa Sletten, den forladte, øde,
Man skyndte alt sig at betegne Stedet
Hvor Fyrsten skulde hvile blandt de Døde.

En snever Grotte bygges op fra Grunden;
Seigt som en Ædderkop maa Slaven slide
Til Grotten trindt med Murværk er omspunden
Og over Grotten staar — en Pyramide.

Endnu eu miniature. Men daglig føies
Sten over Sten paa alle fire Sider;
Og aarlig Mausoleets Top forhøies
Mens Fyrsten fremad paa sin Bane skrider.

Et muret Bjerg. Med Centnertyngde knuger
Stenkjæmpens Legem Gravens snevre Hytte.
Derinde sidder Døden taus og ruger
Ved Sarkophagen paa sit sikkre Bytte.

<nonum><center>* * *</center></nonum>

Et bittert Sprog om Livets Lov Du taler
Stenhaarde Kjæmpe paa den øde Slette.
Vort Liv, fra det ta'er Fart indtil det daler,
I <w>skarpe</w> Omrids skildrer Du — med Rette.

Med Herskerstempel sættes vi i Livet, —
Og vares ad, at vi skal dø og lide.
Og en og anden Slave bliver givet
Bestilling paa — en lille Pyramide.

Den voxer daglig under travle Hænder,
Den kaster paa vor Vei sin mørke Skygge.
Paa Sorgers Ildsted Stenene man brænder,
Og ufortrødent blir man ved at bygge.

Et muret Bjerg. Vi stønner under Vægten.
Den ranke Skikkelse mod Jorden tvinges;
Og følgende den fælles Lov for Slægten
Til Døden vi som sikkert Bytte bringes.
</body>
</poem>

<poem id="drachmann2018080330">
<head>
    <title>Et Stjerneskud</title>
    <firstline>De sad i Teltet og drak en Nat</firstline>
    <source pages="92-93"/>
    <quality>korrektur1,kilde,side</quality>
</head>
<body>
De sad i Teltet og drak en Nat
Do lystige Kammerater,
Bouteillerne var i Rader sat
Som indexercerte Soldater.

Og Nektaren strømmed med Glands og Glød
I Glassene hvide og grønne,
Champagnen skummed, Musikken lød,
Hver havde paa Skjødet sin Skjønne.

<nonum><center>* * *</center></nonum>

Han slap den Arm, der hviled i hans
Og raved op for at tale,
Han vilde med vinbegeistret Sands
Et Symposium for dem male.

Han hæved sit Glas og Taushed bød,
Og saae sig omkring i Stimlen,
Og — tumled tilbage bleg som en Død,
I Tankernes sortnende Svimlen.

I en af de Skjønnes flammende Blik
Som smilede spodsk til hans Færden,
En apokalyptisk Vision han fik,
Et Glimt fra en anden Verden.

En Lighed der var — og var dog ei
Med hans Ungdoms lysende Stjerne.
Den havde ledet hans første Vei,
Nu dæmred den mat i det Fjerne.

Og som han nu stirrede for sig ned,
Et Maal for de kaadeste Blikke,
Hans Ungdoms Stjerne forbi ham gled;
Et Stjerneskud! mer var det ikke.
</body>
</poem>

<poem id="drachmann2018080331">
<head>
    <title>En Nutidsvision</title>
    <firstline>Det er Tusmørkets Time. Den rige Mand har lagt sig</firstline>
    <source pages="94-109"/>
    <quality>korrektur1,kilde,side</quality>
</head>
<body>
Det er Tusmørkets Time. Den rige Mand har lagt sig;
I Puder og Tæpper har paa Sofaen han strakt sig,
Gnaven og syg er han fængslet til sit Leie,
Der er trist i Stuen, Lyset er dæmpet.
Tjenerskabet gaaer sine egne Veie,
Lægerne har nylig indbyrdes kæmpet
Med Floskler og Fraser om de sikkreste Kure:
Øieblikkelig Fare er der ganske sikkert ikke,
Ondet er kronisk, — den Syge maa ligge.
Det kan blive til Alt, men foreløbigt venter man,
Og Piller og Pulvere paa Apotheket henter man.

Slagen ligger Manden, strakt paa sit Leie.
Den Syge bander, kan ei komme nogen Veie;
Han seer, hvordan Dæmringen lusker om Ruden
Og mærker, hvordan Skyggen falder hen over Puden;
Han griber en Avis og møisommelig han staver sig
En Spalte igjennem; han seer, at man belaver sig
Paa Dit og paa Dat, og han smider Avisen,
Og rækker efter Daasen, som indeslutter Prisen.

Skyggerne falde. De fylde næsten Stuen.
Paa Konsolen staar en Amor og sigter med Buen:
»Den dumme Figur, hvad skal den paa Konsolen?
Jeg kjøbte den engang fra Gibserreolen,
Men da var jeg ung, og havde lidt i Ho'edet,
Og nu er den desuden saa støvet og saa sodet,
Den seer slem ud i Mørke, og værre om Dagen;
Ja man har været fjantet engang, det er Sagen.
Figuren skal paa løftet blandt andet Skramleri,
For overflødigt Gods skal min Stue være fri.
Se rundt i alle Kroge, hvorhen mit Øie falder,
Der seer jeg disse Minder fra en forfløien Alder
Da jeg gik om og vaased og sværmed for det Skjønne
Og agtede »Geschäften« saameget som en Bønne,
Og holdt for sex Mark Timen en Lærer paa Klaveret
Og rendte rundt i Byen, hvor der blev musiceret,
Og lod en Vise trykke, jeg troer hos Bianco Luno, —
Da kjøbte jeg mig Amor, og Hebe dér og Juno
Og Gratierne og Venus og Manden dér med Lyren,
Hvad er det nu han hedder — Apollo hedder Fyren.
Nu staa de der og true i Mørket helt uhyggeligt,
Men her skal rømmes op, og det ganske eftertrykkeligt.
Hvad skal man med de Dukker, de fylde saa forbandet,
Kjønne er de ikke; det skal bare være dannet.
Herud skal de alle, ja Merkur kan blive staaende.
Nøgen er han rigtignok og sidder saa kroget,
Mon han er Gud for Handlen, han betyder dog Noget.
Og Forbindelsen med ham maa man se at holde
Se Frihedens Genius eller Gudinde
Den lod jeg lime sammen i Ryggen med Pinde.
Den var saa molesteret, nu er den rent kassabel,
Den skal nu op paa Loftet, først blandt den hele Stabel.« -

Her standser den Syge sine Konfiscationer,
Han hører fjernt et Bulder, han lytter: »Ikke Andet,
Det er Salut fra Sixtus eller ogsaa fra Tre Kroner;«
Men Larmen kommer nærmere: »Det er da rent forbandet,
Man veed dog, jeg er syg, kunde gjerne være rolig.«
Da griber ham en Tanke, og han steder mod Prikken
Af Ringeapparatet, som ringer i Fabrikken.
»Død og Pine om det virkelig skulde være trolig,
»Om der virkelig skulde være Ild i Baghusets Værksted;
»Det er Maskinfabrikken, som jeg navnlig er stærk ved,
»Som er min Rigdomskilde, mit dyreste Eie, —
»Ak, Herregud, Vorherre! hvo kjender Dine Veie! —
»Den er jo assureret, forstaar sig; men Tiden,
»Som ved Bygning gaar tilspilde, den vindes ikke siden« —
Og han trykker og banker paa Prikken uophørlig,
Men Ingen vil komme, staae op det er ugjørlig.
»De Satans Domestikker! saa gid den lede Søren
Vilde bringe mig Besked.« Da aabnes langsomt Døren,
Og i den dunkle Stue en Skikkelse indtræder,
Hyllet i en Kappe, som skjuler Form og Klæder.
Skikkelsen bukker, og efter nogen Venten
Bukker den igjen: »Hvad befaler Hr. Agenten?«
Den Syge har reist sig halvveis op fra Puden,
En Gysen bringer Sveden i Perler frem paa Huden,
Tænderne klappre, knap kan han Mælet fange,
Men skammer sig dog over at vise sig bange.
Han rømmer sig: »Med hvem har jeg den Ære?« han stammer
(»Hvorfor Fanden skal han staa der og skjule sig i Kappen,
»Og hvordan har han trængt sig herind i mit Kammer,
»Den Æsel, Jens, har vist ladet Døren staa til Trappen)«
»Undskyld, men jeg er syg — mine Læger gav mig Ordre —
»Al Talen over Evne vil min Sygdom befordre
»Gaa heller til Kontoret paa den anden Side Trappen.«
Der bliver en Pause, og Skikkelsen i Kappen
Slaar da op en Latter, en haanlig, en drillende,
Og siger med en Stemme, saa stikkende, spillende
Imellem Spøg og Alvor: »Min gode bedste Herre,
Det var aldrig min Agt Deres Sygdom at forværre,
Men De ønsked jo fornylig at vide, min Kjære,
Hvad al den Spektakel dernede monne være.
Ja se, al den Spektakel er nøie forenet
Med Sygdommen, som De har faaet i Benet.
De har nydt altformeget af denne Verdens Goder,
Nu, overdreven Nydelse bevislig en Rod er
Til Podragra og Gigt, men den er endnu mere,
Den er Rod til et Onde, som er svært at kurere,
Thi medens De har her kunnet svælge og nyde,
Er der Folk, som næppe har havt Mad i deres Gryde.
Disse Folk har nu lugtet til Deres lækkre Sager,
Saalænge indtil de en skjønne Dag opdager,
At naar de blot er enige dernede i Gyden
Saa har de ogsaa Midlet til at faa Mad i Gryden.
Og Larmen dernede, som De synes er Forsyndelse
Imod Autoriteten, Dem selv, er kun Begyndelse
Til Ting, som maaske Deres Existens kan true. —
For Øieblikket kaldes Bevægelsen en Skrue
Og er ei vid’re slem. — Men min Gang til Deres Stue
Har ellers havt en Hensigt forskjellig fra denne:
At lære Dem Skruens Bevægelse at kjende.
Jeg skal sige Dem, jeg har nu saa længe havt Kik paa
Deres Gjøren og Laden; jeg vidste at det gik saa,
At naar jeg uforstyrret lod Dem blive ved det Gamle,
Saa vilde dog det Hele en skjønne Dag nedramle
Om Ørene paa Dem, som, tro mig paa min Ære,
Er den af mine Yenner, jeg nødigst vil undvære.
Jeg vil derfor, da jeg mener det er paa høie Tide,
Sætte al denne falske Skaansomhed tilside,
Og rive Dem Bindet fra Deres svage Øine,
Og lære Dem hvad alle disse unge forfløine
Uslebne »Radikale« har paa Dem at sige. —
Selv lider jeg ikke disse Idealister. —
Og naar De nu hører Deres Synderegister,
Saa maa De erindre at notere tillige
Snart et, snart et andet Punkt af de mange
Hvori De vil forandre Dem, — ja bliv ikke bange —
Naturligvis paa Skrømt. De firer saadan slideligt,
De trækker Deres Antagonister ganske blideligt
Tilhøire, tilvenstre med Smaaløgn og Løfter,
De sparer ingen Midler, De bruger Kapitalerne,
Saa graver jeg i Ryggen af Fjenden et Par Grøfter.
Saa buser De paa — og der ligger Idealerne; —
Og saa kan vi jo gjøre vort Regnskab op bagefter
Naar ved min Assistance De er kommen til Kræfter. —

Vær altsaa nu opmærksom ved hvad De faar at høre,
Her er Stemmer nok i Stuen som vil martre Deres Øre
Med hvad man kalder Sandhed. Her staar nu en Gudinde,
Frihedens Genius, en høist agtværdig Kvinde;
Jeg tvivler ikke paa, at naar De hører hende
Vil De mærke, at hun ikke har glemt Dem Deres Pinde.
(Og ganske vist, De har ogsaa handlet uforsvarlig; —
Med Frihed og Damer skal man altid omgaas varlig.)
Nuvel da, vi vil bede Gudinden at tale,
Hun har jo netop Tilhold midt i det »Ideale«,
Og hun er den, som paaberaabes af de Radikale.
Hun er Mester for at rive Dem af Issen Deres Glorie,
Og luiu kan fortælle en opbyggelig Historie
Om »Tiden«, om Dem og Deres Regimente,
Om Dagen idag og om hvad man kan vente
Af Dagen imorgen. Ja, Allegorien
Er just ikke smigrende, men De faar springe i‘en.« —
Den rige Mand er faldet tilbage paa sit Leie,
Han stirrer ud i Mørket med Angst og med Gruen,
Vildt svulmer Hjertets Strømme og stopper Tankens Veie,
Da hører han en Stemme runge ud i Stuen:

»Fjernt fra de høie Syner, med Blikket mod det Lave
Seer jeg »Tiden« sidde med sin trivelige Mave,
Omkring ham voxer Bladene i Bredde og Længde,
De pleies og de passes af Negrenes Mængde
(Maaske lidt mere sorte end Negre in natura).
Hans Døttre gaaer paa Kursus, hans Sønner læse Jura,
Hans Hus er vel monteret, hans Kjælder vel forsynet,
Han seer sig om og smiler og løfter blidt paa Brynet
Og vifter bort en Flue, som søgende hans Næse
Vil frækt formene Manden sin »Berlinger« at læse.«

»Fjernt fra de høie Syner, med Blikket mod det Lave
Sidder han som Vogter i Kulturens store Have.
De vilde Dyr er tæmmet, de tamme Dyr er slagtet,
Haven parcelleret, Parcellerne forpagtet,
Ved Aaen stamper Møllen, i Stampemøllen æltes der.
Bag Skoven staar Fabrikken, og i Fabrikken smeltes der.
Penge er der nok af, de graves op af Jorden,
De flyve ind af Vindvet fra Syden og fra Norden,
De kjøres ud paa Vogne og komme hjem paa Skibe,
De vindes ud af Røg, om det ellers skulde knibe.
Der er System i Alting, Kontrol som bare Fanden,
Der er en god Credit, og en stor Respekt for Manden,
I Maven rummes meget, men mere dog i Panden,
Følelsen er lille, desstørre er forstanden,
<w>Den</w> regner ud i Brøker og skriver op Procenter.
Den tæller nøie sammen og tegner Dividender,
Den gjør Spekulationer og fisker Aktionærer,
Den planter Kosteskafter og høster Sukkerpærer,
Den plumrer om i Vandet til det er dygtig muddret,
Og trækker saa Guldfiskene paa Stranden op at Pluddret.
Forstanden er forresten loyal, devot og ærlig
Og dekoreres derfor af Naade ganske særlig.«

Her holder Stemmen inde. I Sofapuden dukker
Den rige Mand sit Hoved; man hører hvor han sukker.
Skikkelsen i Kappen slaaer op sin vilde Latter,
Og gjennem Stuens Mørke lyder Stemmen atter:

»Du »Tid« med frugtløs Virken med Dine Tanker tomme.
Hvad bli'r vel Resultatet naar Legen nu er omme?
Hvad gjorde Du med Midlerne? Jeg seer vel Kapitalerne,
Men hvor er Idealerne, ja hvor er Idealerne?
Du graved op af Gruber, Du dynged op i Bunker
Indtil Begjærligheden slog ud i lyse Funker,
Indtil de gridske Fugle, Misundelsens Harpyer
Slog ned i Bunkens Glimmer fra deres mørke Skyer.
Da hævede Du Armen, da rysted du Din Svøbe,
Og pukked paa Dit Motto: »Sælge eller kjøbe.«
Da teede Du Dig krænket, og raabte: »Forurettet«
Og peged hen til Ciflrene, som stod paa Regnebrædtet,
Og disked op med Taler om Livets store Goder,
Som spredtes ved Din Kunst over Bjerge, Søer, Floder,
Og prækede om Folkenes almindelige Dannelse,
Om Videnskabens Forsken, om Sandhedens Opstandelse,
Om Statsmaskinens Virken og dygtige Bemandelse
Med lutter lyse Ho'eder og lutter gode Kræfter,
Hvis Resultater skjænkes den Tid, som kommer efter.
Da slog Du lydt paa Tromme om Folkenes Forbindelser,
Om høflige Visiter og Spørgen til Befindelser,
Da foldede Du Hænderne og viste hen til Kirken,
Stats-Folke-Menighedernes velsignede Virken,
Og fælded Kjætterdomme, og slynged Anathemer
Mod Hver som vilde reise det »Nyes« Problemer.

Spar Dine Anathemer, hold op med Dine Domme,
Du selv har ene Skylden for hvad der end vil komme;
Hvo legede med Masserne og drev med Sang og Tale
De glubende Instinkter frem ved »Det Nationale«,
Hvo hidsede Kokarder til Kamp imod Kokarder,
Og sang en Seiershymne til Klang af »Milliarder«.
Hvo satte Selvtægtsretten som Nummer Et af Lovene,
Og slængede Traktaterne indunder Hestehovene.
Hvo lagde Bankosedler som Lovbog paa Moralens Bord,
Og satte Pengepolka som Tone til Choralens Ord?
Du Tid har ene Skylden for hvad der end vil komme,
Du Tid med frugtløs Yirken, med Dine Tanker tomme.
Du præker smukt om Folkenes almindelige Dannelse
Men udsaaer selv en Lære, som giver gold Forbandelse;
Paa Pengebørsen gaaer Du med matadorisk Knirken,
Og taler kammeratlig om Videnskabens Virken.
Men Videnskaben følger ei Tidens lave Færden.
Den hvælver sig sin egen usynlige Verden,
Og Sandheden slumrer endnu; og Gud naade Dig
Ifald den rigtig vaagned — det vilde lidet baade Dig.
Og Statsmaskinens Virken, som selv Du kalder glimrende
Og dine lyse Ho’eder, som lyse skal saa flimrende,
Og Dine Utopier om Folkenes Forbindelse,
(Jeg troede dog Du <w>deri</w> var kommen til Besindelse)
Og saa Din Folkekirke, som sprede skal Velsignelser,
(Du tænker vel endnu paa de gode, gamle Lignelser
Om Sennopskornet, Sædemanden, kort og godt om dette
Du ved nok, som han lærte, den <w>Sande</w>, den <w>Rette</w>),
Hver Spire, hver Plante paa Aandsarealerne,
Hver Institution (foruden Filialerne); —
Alle stikke Roden tilbunds i Kapitalerne. —
Og maa jeg saa spørge, hvor er Idealerne?!«
- - - - - - - - - - - - -
- - - - - - - - - - - - -
- - - - - - - - - - - - -
Bravo, min Frue! raaber Skikkelsen i Kappen,
Det var smukt, det var djærvt, De fortjener saamænd Klappen,
Naar jeg næste Gang hører Dem skal jeg applaudere,
Men nu er det tilpas, han taaler vist ei mere!
Der bliver en Pause. — Den skjælvende Syge
Raaber med en Jamren som Vinden i en Byge:
»Til Hjælp! Jens, Peter, Jacob, hvor er I Allesammen?«
Da viger Stuens Mørke. Et Skjær med blaalig Flammen
Knittrer iveiret. Med Hanefjær i Hatten,
I røde Silkeklæder, med Øiet sort som Katten —
Seer han og kjender han — — — — — —
— — — — - — — Der kommer Lys og Lamper,
Hele Tjenerskaren igjennem Stuen tramper;
Man bringer Lugteflasken, paa Doktoren man raaber,
Man løfter op hans Hoved, man tæller Hofmandsdraaber,
Og endelig da Draabeflasken næstendels er tømt
Kommer han tillive: »Gudskelov, det kun er drømt«!
</body>
</poem>

<poem id="drachmann2018080332">
<head>
    <title>Parket og Galleri</title>
    <firstline>De rasled med Kopperne inde i Stuen</firstline>
    <source pages="110-117"/>
    <quality>korrektur1,kilde,side</quality>
</head>
<body>
De rasled med Kopperne inde i Stuen,
Fløde og Sukker gik rundt blandt Gjæsterne,
Fødselsdagskagen blev uddelt af Fruen,
Alle fik lidt, — de Smaa fik Resterne.
Thevandet strømmed og Ordene strømmed,
Der var en Herre, som vælted en Bakke, —
I Thevand og »Vrøvl« man bogstaveligt svømmed,
Fruen hjalp til med at gnide hans Frakke.

Samtalen gik, man var aandrig og dannet,
(Bøger, Musik og Forårsudstillingen)
Man talte om Alt, om at ligge paa Landet,
Om Aktier og om at forøge Skillingen
Smaa Theologer forsvared Vorherre,
Løitnanter talte om Skjæg og om Kvinderne,
En Student gjorde Kur, fik en Kurv, og hvad værre:
Den Skjønne fortalte det til Veninderne.

Jeg stod for mig selv derhenne i Krogen.
Var jeg da bleven saa kritisk gammel?
Kunde jeg sletikke finde Nogen,
Som ikke smagte mig altfor vammel?
Var der bag Rober og bag Tournure
Ikke et ærligt Pulsslag at ane?
Var der da sletingen brave Fyre,
Som vilde følge en anden Fane?

Jeg syntes, at Lysenes Blinken og Flammen
Spilled ironisk med Prismernes Farver
Og viste mig Gjæsterne alletilsammen
Som blodløse, benløse, blege Larver. —
Jeg vendte mig bort og løb udaf Stuen
Just som man anslog Klaveret til Sangen,
Jeg tog en hastig Afsked med Fruen
Og sprang nedad Trappen, tre Trin ad Gangen.

Bort fna Larverne, bort fra de Blege,
Bort fra Løver og fra Løvinder,
Bort fra Musik og fra Selskabslege,
Fra hvide handsker og hvide Kinder! —
Nattens forfriskende, svalende Aande
Lettede Brystet og løftede Brynet,
Ensomheden gik Natten tilhaande,
Den hvæssede Tanken og klarede Synet.

Ad Voldgaden gik jeg. Deroppe bag Træerne
Syntes et Skjær gjennem Mørket at bryde,
Det var, som om Stammerne stod paa Tæerne
For bedre at see, hvad det skulde betyde.
Saa brød det igjennem. — Ja, det var Maanen
Snart kasted den Straaler nedover Gaden,
Og smilede med en aparte Haanen
Til Observatoriet og Lygteraden.

En Stubmølle stod der, en af de gamle,
Og tegned sin Silhouet imod Himlen;
Dens Vinger syntes i Luften at famle,
Det var, som led den af Hovedsvimlen.
Dot rødlige Øie skeled til Maanen,
Det vilde lyse, men kunde ikke.
Høitover Møllen i Ætherens Blaanen
Drev skinnende Skyer forbi mine Blikke.

Jeg vendte mig om. Paa Hjørnet derhenne
Aabned man Døren just til en Stue;
En Tællepraas saae jeg paa Bordet brænde,
En Mand kom til Døren og tog til sin Hue:
»Værs'god træd nærmere. Her kan De finde
Noget for Tørsten og muntre Kammerater;
Lutter honnette Folk er derinde,
Ingen Politi og ingen Soldater!«

Jeg smiled, og skubbed mig ind gjennem Døren;
Den var kun snever, men Stuen var rummelig.
Knap var jeg kommen til Sæde førend
En tyk Værtinde, den »store Tromme« lig,
Satte en Flaske for mig paa Bordet,
Skjænked af Flasken og tømte Glasset,
Smasked med Munden og tog saa Ordet:
»Skaal og Velkommen! Aah, det kradsed!«

Jeg takked den Skjønne, og saae saa omkring mig;
Kjøkkenet var nok i Baggrundens Dybde,
Loftet var hvælvet, og Røgen i Ring sig
Snoede gjennem den selsomme Krypte.
Kobber og Messingtøi blinked fra Hylder, der
Løb langs Væggen, slemt molestert ved
Ælde og Sod, —- men min Roes jeg skylder hver
Kjedel og Spand for sin blanke Polerthed.

Slagskygger faldt der, brede og sorte,
Praasen paa Bordet viste dem Veien;
De krøb under løftet, kom og blev borte,
De dreied sig sammen med Hvælvingens Dreien. —
Og Selskabet! — Ja det var spredt over Stuen,
Nogle ved Bordet, Andre ved Skjænken,
En tændte Piben ved Skorstensbuen,
En var falden isøvn paa Bænken.

Seige Fyre. Uldtøi paa Kroppen,
Huer paa Hovedet, krogede Knoer;
En tog af Brændevinsflasken Proppen,
En spiste Flæskesteg, kantet med Roer.
Piberne damped og Finklen dufted,
Alle vare de hede i Kammen,
Hed var han, som i Døren sig lufted,
Men hedest af alle var dog Madammen.

Jeg satte mig hos dem, de ærlige Svende,
Øl og Finkel gik rundt om Bordet;
Jeg drak og betalte; det gottede hende,
Værtinden, som havde al Borgen forsvoret.
Saa tog hun ned fra den øverste Hylde
Solbærextrakten, den funklende røde,
Og sagde mens hun lod Glassene fylde:
»Her er en Snaps, som kan opvække Døde«.

»Den skjænker jeg for Eder gratis iaften,
Siden den Herre er saadan galant En;
Ak ja, min Mand drak saa ofte af Saften,
Men ligegodt døde han af den, min Sandten.
<w>Jeg</w> tog »det Klare«, men <w>han</w> tog »den Søde«;
Ja det forstaar sig i Barselsengen
— Her gned hun med Ærmet Øinene røde —
Tog jeg Extrakt. Det var sundt for Drengen.«

Maaske hun havde fortalt lidt mere,
Men en af Gjæsterne nærmest ved Skjænken
Begyndte Værtinden at karessere
Og drog hende blideligt til sig paa Bænken.
Skinsygens Dæmon foer i en Anden,
Han skreg og raabte: »Nei holdt nu, Søren«;
Den Skjønne svarede roligt: »For Fanden!
Stille, eller Du kommer paa Døren«.

Saa drak man Forlig, og lo saa det dundred.
Og sang saa en Vise om Elskov og Venskab,
Sørens Næve man høilig beundred,
Fanden fik Skylden for Krigsskab og Fjendskab.
Hvad Hjertet gav lod man Munden tage;
Sundhed i Hjertet og Sandhed i Munden,
Ud med Sproget og Intet tilbage,
Det var dog virkeligt ærligt igrunden.

Lidt raat maaske. Ja, Fernissen mangled. —
Da Morgensolen skinned paa Muren
Var jeg blandt Folk, som dingled og dangled
Og offrede gladeligt til Naturen.
Naturen! ja, det var Selskabets Motto. —
Jeg traf en Bekjendt fra det første Gilde
Senerehen hos Konditor Otto;
Han gav mig et Uddrag. . . . Men jeg tier stille.
</body>
</poem>

<poem id="drachmann2018080333">
<head>
    <title>Kjældermanden synger</title>
    <firstline>De rummesterer svært omkring paa Jorden</firstline>
    <source pages="118-120"/>
    <quality>korrektur1,kilde,side</quality>
</head>
<body>
De rummesterer svært omkring paa Jorden,
Og allevegne vil de flytte Skilter,
De taler høit i Syden og i Norden,
Og skjøndt den meste Tale rigtignok spildt er,
Og skjøndt jeg synes, det maa ofte knibe
For at faa Grunde til den Dom, de fælder,
Og ..... Naa, Ja ja. Jeg stopper mig en Pibe
Og synger om den gamle Sæbekjælder.

Det gamle Skilt, den gamle Fjerding Sæbe
I Vindvet staar og trækker mine Kunder,
Og skulde og lidt Snavs ved Skiltet klæbe
Nuvel, det er da helleringen Under,
Det har jo staaet der fra Arilds Tide.
Min Fa'rfa'rs Faders egne salig Hænder
Har selv sat Sæbefjerdingen tilside,
Og Fjerdingen skal staa til Sæben ender.

Vi leve her i Kjældren lunt og stille,
Saa fjernt fra Livet og fra al Forandring,
Vi slide vore Klæder som vi ville
Og følge ikke Moden paa dens Vandring.
Den gamle Psalmebog og Paraplyen
De komme frem, naar Leiligheden byder,
Naar Præsten præker, naar vi skal i Byen
Og Luften paa en dygtig Skylregn tyder.

At Huset over os er skjørt og daarligt
Det veed vi nok; det har man sagt saalænge.
Men Herregud! det repareres aarligt
Og stives af for mange, mange Penge.
Nu siger Folk, som har sig deri blandet;
»Min gode Mand, byg da et nyt langtheller.«
Men Herregud! saa blev vort Hus et andet,
Og hvor blev saa den gamle Sæbekjælder?

Nei Huset staar nok. Det har ingen Fare,
Og vi vil blive i den gamle Kjælder.
Og ingen Udgift vil vi nærigt spare,
Men stive Huset af saatidt det hælder.
Og styrter det og Kjælderlivet ender
Saa vil vi ikke klage eller flæbe.
Vi har jo gjort vort Bedste. Vore Hænder
Vi vasker roligt i vor egen Sæbe.
</body>
</poem>

<poem id="drachmann1999031503">
<head>
    <title>Da Bygen kom op</title>
    <firstline>Da Bygen kom op</firstline>
    <source pages="121-122"/>
    <quality>korrektur1,kilde,side</quality>
</head>
<body>
Da Bygen kom op,
Tog Folk fra Skoven
Og vendte Ryggen
Til Vinden og Voven.
Landskabsmaleren
Blev derude,
Lod Vandet øse
Og Vinden tude,

Og Bygen drev over.
Solskyen skinnende
Kasted Reflexer
I Vandet det rindende.
Træerne bar
Diamanter i Kronerne; -
Fyndigt og kraftigt
Stod Farvetonerne.

Det blev til et Billed, —
Der blev kriticeret
Som unaturligt
Og maniereret.
Det Dagligdags mangled.
— Saa mente de Lærde. -
Lyset var grelt
Og Skyggen var Sværte.

Landskabsmaleren
Bukked og takked,
Og vendte saa Ryggen
Til dem, der snakked;
Til dem, der snakked
Om Farven som Blinde. -
Han var jo derude
Mens de var inde.
</body>
</poem>

<poem id="drachmann2018080335">
<head>
    <title>Under Granskoven</title>
    <subtitle>Til min Hustru</subtitle>
    <firstline>Og medens paa Strandbredden Bølgerne slaae</firstline>
    <source pages="123-125"/>
    <quality>korrektur1,kilde,side</quality>
</head>
<body>
Og medens paa Strandbredden Belgerne slaae
Og Vinden suser og Skyerne gaae
Som Kjæmpesyn gjennem Luften,
Jeg sidder og drømmer om Druernes Land,
Om Livet, der larmer paa Napolis Strand,
Og Orangens bedøvende Duften.

Og medens jeg sidder med Haand under Kind
Og vugger i fristende Længsler mig ind
Med Sydens Rigdom for Øie,
Da glider Dit Billed saa smilende frem
Og vinker min Tanke ustandseligt hjem
Til Stranden og Skrænten den høie.

Hvad var der i Syden? Farvernes Pragt,
Formernes Renhed. — Det er jo lagt
Med Mesterhaand i Dit Billed.
En Kunstner kan tegne de fine Træk,
En Digter maa lægge Pennen væk
Naar et saadant Maal blev ham stillet.

Hvad var der i Syden? Elskov og Had,
De stærke Extremer. De følges jo ad
Hos Dig som hos ingen Anden,
De blusse i Øiets selsomme Glød,
De farve Dig Kinden hvid og rød
I sydlandsk Vexlen og Blanden.

Hvad var der i Syden? Det barnlige Sprog,
Tanken, som aldrig blev kold og klog. —
Det ligner jo Dig opad Dage.
Din Sjæl er et Barns, saa lidet klog,
Din Læbe kan kun et eneste Sprog:
En Sang, en Kjærlighedsklage.

Og elsker Du mig som jeg elsked det Land,
Hvor Solstraalen skjælver bag Bjergenes Rand
Som Kjærligheds Suk bag Din Læbe:
Se da er det Syd, hvor Din Fod træder frem,
Orangerne dufte fra Granskovens Gjem,
Og mod Dig kun min Længsel skal stræbe.
</body>
</poem>

<poem id="drachmann1999031502">
<head>
    <title>Navnløs</title>
    <firstline>Slyng Skjoldet op i Masten, heis det sorte</firstline>
    <source pages="126-127"/>
    <quality>korrektur1,kilde,side</quality>
</head>
<body>
»Slyng Skjoldet op i Masten, heis det sorte,
Krudtsprængte Flag, og brænd Kanonen løs.
Viis Dødens Tænder gjennem Skudens Porte,
Nu lette vi fra Ankerlivets Døs.
Fortvivlelsens Skjoldmærke, blodigrødt,
Skal throne over vore kjække Pander, —
Vi æske Faren. Møder den: — »»Vel mødt!««
Blod skal der strømme, før vi atter lander.«

Saa talte han og steg ombord. Og Skibet
Gled sporløst over Havets vide Vei.
Hans Mærke var en afbrudt Bro, hans Navne
Utallige, men Ingen kjendte ham.
Han sagde sandt, at Blodet skulde rinde
I Strømme, før han atter vendte hjem, —
Dog Blodet blev hans eget, og hans Mænds.
Men hvor han landede, det veed der Ingen.
</body>
</poem>

<poem id="drachmann2018080337">
<head>
    <title>Jeg synger mine Sange</title>
    <firstline>Jeg synger mine Sange</firstline>
    <source pages="128-129"/>
    <quality>korrektur1,kilde,side</quality>
</head>
<body>
Jeg synger mine Sange
Udaf mit fulde Bryst; —
Jeg slugte aldrig Noder,
Jeg synger som jeg har Lyst.
Jeg vilde ei lærd docere
For mine smaa Rebeller,
Jeg vilde ei være Bussemand, —
Jeg <w>kunde</w> det ikkeheller.

Jeg syntes der var nok af
De pæne Børn i Verden,
De stille, forpryglede Drenge,
Med gammelmandsagtig Færden.
Jeg syntes der var Trang til
Lidt mere Liv og Varme,
Lidt Hidsighed i Blodet
Og muskelspændte Arme.

Nuvel, fra Stuens Vægge
Jeg slipper et Kuld af Drenge,
Som aldrig fik af Stokken
Og aldrig lod Ho’edet hænge.
Det kniber maaske med Lektien,
Der skulde maaske »gaaes efter«;
Jeg stoler ikke paa »Lektien«,
Jeg stoler paa Drengenes Kræfter.
</body>
</poem>

</workbody>
</kalliopework>

<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1877" author="drachmann" status="incomplete" type="poetry">
<workhead>
   <title>Sange ved Havet - Venezia</title>
   <year>1877</year>
   <notes>
      <note>Gengivet efter Holger Drachmann: <i>Poetiske Skrifter</i>, Gyldendalske Boghandel, Nordisk Forlag, Kbh., 1927, bd. I, pp. 52-98.</note>
   </notes>
   <quality>korrektur1,kilde</quality>
   <cvs-timestamp>$Id$</cvs-timestamp>
</workhead>
<workbody>

<section level="1">
<head>
   <toctitle>Sange ved Havet</toctitle>
</head>
<content>

<poem id="drachmann1999052201">
<head>
   <title>Før Solopgang</title>
   <toctitle>Før Solopgang</toctitle>
   <indextitle>Før Solopgang</indextitle>
   <firstline>De drive, de store, de blaagraa Skyer</firstline>
   <quality>korrektur1,kilde</quality>
</head>
<body>
De drive, de store, de blaagraa Skyer
Paa dugvaade Vinger ud over Havet,
Det fjerne ligger i Taager begravet,
Og Stranden er kold, saa trøstesløs kold,
Og Taagen staar som en lodret Vold,
Og vil ikke vige, og vil ikke væk,
Trods Søernes Slag og Vindenes Træk.

Saa ligger i Daggry mit stakkels Land,
Kan ikke faa Bugt med de klamme Taager;
Det lider, det længes, det strider, det vaager,
Det klipper med Øjnenes anstrengte Rand;
Det vilde derud, det vilde derover,
Men Lejet var haardt, og Musklerne sover,
Det rejser sig op, det tumler tilbage,
Og blander med Bølgernes Brusen sin Klage.

Det fik amputeret sin ene Fod;
Det sved i dets inderste Hjerterod.
Det humped omkring ved Stok og ved Krykke
Og drejed paa Lirekassen et Stykke.
Det drejed for lutter døve Ører;
Herrerne hører
Fra Arilds Tid
Saa nødigt paa den, som de selv har skamferet
Og slagtet til Invalid.

Saa satte det Liren i Krogen hen,
Og vented og vented og vented igen.
Men Ventens Tid er kun lidet god,
Og Tvivl og Tvedragt har slaget sin Rod
I Hjerterne, selv hos de bedste.
Og Luften skifted endog Humør,
Sommeren vaad og Vintren tør.
Naar Krybben er tom, saa bides
De allermedgørligste Heste.

De spurgte om Skylden. Ja, hvem bar Skylden?
Du, og jeg selv, og han;
Oppe og nede, det ganske Land,
Men hvem har den rette Lægeforstand,
Og hvem vil røre ved Bylden?
Den Taage, som her over Stranden staar,
Den hæmmer saa mangen en spirende Vaar
Og slaar saa mangen en Vunde,
Og ingen kan hele de gnavende Saar,
Og ingen kan sige »hvorlunde«. -

Der kommer dog vel en forfriskende Blæst
Og Solbrud i Skyen, en rask Nordvest,
Som fejer til Side den sidste Rest
Af Tvivlen og Striden og Taagen.
Og saa maa man helst være vaagen.
Og saa maa man se at holde sig klar,
Naar Vinden begynder at friske,
Til at røgte sin Dont i den Baad, man har,
Til at tage paa Dybet og fiske.

Og staar end Taagen endnu som en Mur
Og skygger for hele Guds fri Natur
Og trykker paa Hjerte og Hjerne:
Det gælder trode Taagen at tro paa sin Kraft,
<i>Den</i>, som man har, og <i>den</i>, man har haft, -
Saa kommer vel Sol fra det Fjerne.
</body>
</poem>

<poem id="drachmann1999052202">
<head>
   <title>Frisk Morgen</title>
   <toctitle>Frisk Morgen</toctitle>
   <indextitle>Frisk Morgen</indextitle>
   <firstline>Vinden er saa føjelig</firstline>
   <quality>korrektur1,kilde</quality>
</head>
<body>
Vinden er saa føjelig
Og Baaden er klar,
Verden saa fornøjelig,
Naar blot man ret den ta'r;
Blot Du ej ta'r Briller paa,
Og særlig ej de mørkegraa,
Men ser med Solens Øjne,
Saa smiler Søen himmelblaa,
Og Du kan næsten ej forstaa,
At Klitterne kan være saa nøgne.

Søen gør saa sære Sving,
Er sorgløs og kaad,
Den slaar i Stykker mange Ting,
Men dertil har den Raad.
Søen er en Jungmand kæk,
Han hiver al sin Hyre væk,
Han har ej lært at spare;
Hans Liv er op og ned i Træk,
Hvorfor da stuve under Dæk,
Hvad der dog ej evindelig kan vare?

Hop da sorgløs, gode Baad,
Ad Søvejen hen;
Bliver Næsen ogsaa vaad,
Den tørres nok igen.
Bølgen krummer nu sin Krop
Og løfter paa sin Skulder op
Den Sol, som laa begravet.
Vi sætter Stagen i sin Strop
Og hejser Sejlet højt i Top,
Og løber saa - Godmorgen! - ud paa Havet.
</body>
</poem>

<poem id="drachmann1999052203">
<head>
   <title>Bølgernes Sang</title>
   <toctitle>Bølgernes Sang</toctitle>
   <indextitle>Bølgernes Sang</indextitle>
   <firstline>Evigt fremad</firstline>
   <quality>korrektur1,kilde</quality>
</head>
<body>
    Evigt fremad,
    Hen over Havet,
    Ud imod Grænsen,
    Som stedse viger;
    Ud mod de flygtende
    Æventyr-Riger,
    Hvor Solen aldrig
    Gaar ned.

Der skal sidde en Mand paa den hvide Bred,
Som aldrig har løjet, ej mindste Kende,
Hans Ansigt lyser, hans Øjne brænde,
Han slog dem aldrig for nogen ned.
Han stjal ej af andres, han kunde nøjes
Med lidet, selv i de trange Dage,
Han kendte ej Alder, han kunde ej bøjes,
Han faldt ej for Smiger, han stod ej af Trods,
Han higed bestandig, gik aldrig tilbage. -
Vi aned, vi øjned hans Slægt med os.

    Vi prajed en Fisker,
    Som drev for Vejret;
    Hej, Fisker, sig os,
    hvor <i>ham</i> vi finder!
    Fiskeren tørred
    de skumvaade Kinder:
    Véd ej, var aldrig
    saa langt!
</body>
</poem>

<poem id="drachmann1999052204">
<head>
   <title>Rav</title>
   <toctitle>Rav</toctitle>
   <indextitle>Rav</indextitle>
   <firstline>De gik langs det legende Hav</firstline>
   <quality>korrektur1,kilde</quality>
</head>
<body>
De gik langs det legende Hav,
Og Bølgerne dansed saa lette
Med Skum ad den gyngende Slette;
De vandrede langsomt Fod for Fod,
Standsed og bukked sig, hvor de stod;
De søgte sig Rav.

<i>Hun</i> fik, hvad af Havet han tog;
Skønt blev det slebet, i Form af et Hjerte,
Det skinned saa klart som den klareste Kærte,
<i>Hun</i> bar det paa Barmen, hun kyssed det tidt,
<i>Hun</i> gav ham til Gengæld <i>sit</i>;
Men det var et Hjerte, som slog.

Han fo'r paa det gyngende Hav;
<i>Hun</i> mødte ham ingensinde.
<i>Hun</i> bar paa hans Hjerte derinde,
Bar det hos sit, bedrøvet og glad,
<i>Hun</i> vidste slet ikke at skille dem ad; -
Og <i>hans</i> var kun Rav.
</body>
</poem>

<poem id="drachmann1999052205">
<head>
   <title>Kan du forklare mig, Hav?</title>
   <toctitle>Kan du forklare mig, Hav?</toctitle>
   <indextitle>Kan du forklare mig, Hav?</indextitle>
   <firstline>Kan du forklare mig, Hav</firstline>
   <quality>korrektur1,kilde</quality>
</head>
<body>
Kan Du forklare mig, Hav: -
Hvorfor i al Verden jeg strider og stræber,
Sætter mig hos Dig med bævende Læber,
Glemmer hvert Maaltid, ja næsten glemmer
Mine egne vaade, forfrosne Lemmer,
Stirrende paa Dig, som næppe Du véd,
For at opfange hele din Vældighed,
For at forme din egen Stormmelodi
Til Toner, som gælder i min Poesi!

Ak, om jeg formed det skønneste Spil,
Hvor mange er der, som lytter dertil?
Hvor mange, som ret af Hjertet mener,
- Halve Venner og hele Mæcener -
At jeg har gavnet og glædet mit Land,
Fordi jeg har gjort mig til Spillemand? . . .
»Du spørger! Hvad skal man vel svare paa sligt?
Jeg forstaar mig kuns lidt paa Sang og Digt,
Men om Du for Resten vil vide min Mening:
Nuvel, hvorfor strider og stræber vel <i>jeg</i>
- Vinden og jeg i Forening? -
Vi vandrer bestandig vor støtte Vej

Og summer og brummer og gør Spektakel,
Og vilde vist holde det for et Mirakel,
Om en kommanderte: hold op!
Jeg synger min Sang, og jeg strækker min Krop,
Er oftest paa Farten og sjælden i Havn;
Vi ligger paa Rejse, og blæser ad Landet
Og spørger aldrig om »Gavn«.

Jeg kunde vel være en Mølledam
Og male for Folk paa Kværne;
Ja, kunde jeg, skulde jeg gerne.
Men jeg er nu engang ikke saa tam;
Man kan gerne skælde paa Vandet:
Jeg er Hav. Jeg kan ikke andet.«
</body>
</poem>

<poem id="drachmann1999052206">
<head>
   <title>Bøn</title>
   <toctitle>Bøn</toctitle>
   <indextitle>Bøn</indextitle>
   <firstline>Lær mig at blive en Mand</firstline>
   <quality>korrektur1,kilde</quality>
</head>
<body>
Lær mig at blive en Mand,
Haardt prøvede Hav!
Jeg hviler mig her ved din Strand,
Lyttende til dine Sange.
Vel har jeg hidtil holdt Stand,
Og ingen tør kalde mig bange;
Dog var jeg svag nok ibland'.
Luft Du nu ud mine Sange; -
Lær mig at blive en Mand.

Lær mig at kæmpe, utrættet som Du -
Men ikke med altfor meget Bulder.
Hver Gang med opspilet Mund Du ruller
Og truer og raaber: nu kommer jeg, nu!
Saa trækker jeg tavs paa min Skulder.
Din evige Ungdom, din evige Styrke,
Den vil jeg hædre og den vil jeg dyrke;
Men Braget, hvormed Du i Striden bryder,
Tillad mig, o Hav, som Svaghed jeg tyder.

Lær mig at blive Dig lig,
Dybtrullende Hav!
Stedse med Lavhed i Krig,
Lyttende til dine Sange.
Løft mig for Storhed en Flig,
Lad, om end glimtvis, mig fange
Udsigten, straalende rig,
Bort mod de evige Sange; -
Lær mig at blive Dig lig!
</body>
</poem>

<poem id="drachmann1999052207">
<head>
   <title>Stormfuld Aften</title>
   <toctitle>Stormfuld Aften</toctitle>
   <indextitle>Stormfuld Aften</indextitle>
   <firstline>Solen gaar ned. Et sydende Hav</firstline>
   <quality>korrektur1,kilde</quality>
</head>
<body>
Solen gaar ned. Et sydende Hav
Af gulhvide Lavastrømme.
Som Hvaler, der stige fra Dybets Grav
Og brænde sig Snuderne ømme,
Skyerne væltende svømme.

De sprænges til Side, de haste
Bort mod det nordlige, kølige Strøg;
Mod Himlen skinner en glødende Røg;
Skumsøjler, som Hvalerne kaste.
Og Fladen er fejet af Stormen ren.
Ikkun et Vragstykke driver derude,
En afbladet, knækket, forkullet Gren;
Den tegner sig af
Mod min duggede Vinduesrude. -
Du vilde Billed, som Stormen gav!
Hvi fylder Du stedse med stigende Lyst
Mit eget urolige, stormfulde Bryst?
Hvi kan jeg ej lære dem Kunsten af
At slaa mig til Taals med Idyller?

Et fredeligt Landskab - en fredelig Sjæl -
En Aftenrøde bag straatækte Hytter -
En Vandrer foruden Achilleshæl -
En strikkende Pige, som sidder og lytter
Til Tonen fra Klokkernes dæmpede Klang; -
Ja, kunde jeg, skrev jeg en saadan Sang.
Men Havet om Smaapluk ej skøtter,
Stormen mit Hjerte fylder.
</body>
</poem>

<poem id="drachmann1999052208">
<head>
   <title>Saa lagde jeg ud</title>
   <toctitle>Saa lagde jeg ud</toctitle>
   <indextitle>Saa lagde jeg ud</indextitle>
   <firstline>Saa lagde jeg ud, da Stormen faldt</firstline>
   <quality>korrektur1,kilde</quality>
</head>
<body>
Saa lagde jeg ud, da Stormen faldt
Og Vinden fik Blund over Øjet.
Det var, som ude fra Dybet blev kaldt,
Og jeg lyttede foroverbøjet.

Hult gik Søen, af Tværfurer krus't,
Bølgen var brudt i Stykker;
Hvor Skummet før havde sydet og brust,
Laa Himlen i tavlede Smykker.

I hver en Smaadal, bag hver en Høj,
Smiled en tindrende Stjerne;
Og Landvinden løfted sin Vinge og fløj
Vildt mod det lysende Fjerne.

Jeg lytted og spejded fra Baadens Stavn.
Hvert Blink var et Blik, som mig nævned
Med trofast, inderlig Ømhed ved Navn -
Over Havet stille jeg stævned.
</body>
</poem>

<poem id="drachmann1999052209">
<head>
   <title>Fjerne Toner</title>
   <toctitle>Fjerne Toner</toctitle>
   <indextitle>Fjerne Toner</indextitle>
   <firstline>Dig vil jeg bære</firstline>
   <quality>korrektur1,kilde</quality>
</head>
<body>
Dig vil jeg bære
Paa mine Sange,
Som Bølgerne bære
Fiskerens Jolle;
Lempelig vugges den
Frem og tilbage,
Og Takten fløjtes,
Af Aaretolle.

Og Fiskergutten,
Som ligger ved Roret
Og drømmer vaagen
Om hende, han ved nok,
Han lytter til Sangen
Og synes, at Baaden
For alle hans Tanker
Ikke er bred nok.

Jeg lærer ham Tonen.
Naar atter han sidder
Sent paa Stranden
Og Tanke-Garn fletter,
Saa taber jeg Traaden:
Der lyder fra Havet
Sang i de maane-
Lysende Nætter.
</body>
</poem>

<poem id="drachmann1999052210">
<head>
   <title>Sang i Baaden</title>
   <toctitle>Sang i Baaden</toctitle>
   <indextitle>Sang i Baaden</indextitle>
   <firstline>Der skinner Sølvglans over Havets Vove</firstline>
   <quality>korrektur1,kilde</quality>
</head>
<body>
Der skinner Sølvglans over Havets Vove;
Hvor Dagen slap, ta'r Dagen atter fat,
Og Skyen staar som violette Skove;
Hvem kunde sove
Om Bord, paa Søen, saadan Julinat!

Ved Roret sidder jeg, og Baaden glider
Søvngængersikkert over Bølgens Tag;
Vidt flygter Grænsen bort til alle Sider,
Alt sig udvider,
Nat bliver Gry, og Gryet bliver Dag.

En saadan Nat - hvem skænked ikke gerne
Den blege Død to Snese Oldingaar!
Et ungdomsfyrigt Blik ud mod det Fjerne
- <i>Dig</i> traf det gerne -
Og saa en Baad, som rapt mod Maalet gaar! -
</body>
</poem>

<poem id="drachmann1999052211">
<head>
   <title>Hvi skal det være saa spejlglat alt?</title>
   <toctitle>Hvi skal det være saa spejlglat alt?</toctitle>
   <indextitle>Hvi skal det være saa spejlglat alt?</indextitle>
   <firstline>Hvi skal det være saa spejlglat alt?</firstline>
   <quality>korrektur1,kilde</quality>
</head>
<body>
Hvi skal det være saa spejlglat alt?
En Digter er Søen lig;
Han ligger med sine Luner
Bestandig i aaben Krig.

Byd Søen at lægge sig rolig hen:
Den svarer Dig med et Smil,
Og vender det Hvide af Øjnene ud
Og danser en strygende Reel.

Og ønsker Du Dig en rygende Storm,
Saa skifter Søen sit Trit,
Og slentrer af Sted over Revlen
Med ganske dagligdags Skridt.

Den veksler som Skyen, farvet af Sol
Den veksler som Vejr og Vind,
Den voksler som Digterene eget
Lunefuldt vekslende Sind.
</body>
</poem>

<poem id="drachmann1999052212">
<head>
   <title>Sildig, I</title>
   <toctitle>Sildig, I</toctitle>
   <indextitle>Sildig, I</indextitle>
   <firstline>Nu, da de alle sover</firstline>
   <quality>korrektur1,kilde</quality>
</head>
<body>
Nu, da de alle sover,
Og Fiskerlejet er tyst,
Og Vinden er vendt og staar over
Imod den fremmede Kyst;
Nu, da de trællende Vover
Har Ro, til det atter blir lyst,
Nu vil jeg lette ved Havets
Strande mit fulde Bryst.

Intet Bulder derude,
Ingen spadserende Flok,
Og ingen huggende Skude
Med Nødflag under sin Nok.
Strakt over Sandets Pude,
Bænket paa Havets Stok,
Snorker Søen. Det lyder,
Som snurred en Kæmperok.

Du sover, Du gamle Kending.
Jeg tør ej paa Freden tro;
Du rejser Dig som en Brænding,
Om og Du gik tam til Ro.
Et eneste Kast, <i>en</i> Vending.
Af Vinden: Du viser din Klo.
Jeg lytter. Det var som Havet
I Drømme dernede lo.-

Ak, Elskede, Du som sover
Langt borte paa Puden tyst,
Og aner ej, hvilke Vover
Der slumrer paa denne Kyst,
Du rækker i Drømme over,
Vil hælde Dig op til mit Bryst, -
Du véd ej, at Freden er borte,
Saa saare det atter blir lyst.

Thi jeg og Havet derude
Er født af den samme Stok,
Og kender saa godt til en Skude
Med Nødflag under sin Nok.
Vi sover paa samme Pude,
Følges i samme Flok,
Og spinder den samme Ende
Paa den snurrende Kæmperok.
</body>
</poem>

<poem id="drachmann1999052213">
<head>
   <title>Sildig, II</title>
   <toctitle>Sildig, II</toctitle>
   <indextitle>Sildig, II</indextitle>
   <firstline>Kun af den sagtnende Dønning</firstline>
   <quality>korrektur1,kilde</quality>
</head>
<body>
Kun af den sagtnende Dønning
En Lyd, som paa enkelte dybtstemte Strenge,
Et døende Spil. Det varer ej længe,
Saa tier det altsammen stille;
Natvinden standser sin Trille,
Stjernen ser til.

Op fra de skumrende Strande,
Fra Søen, som sover saa dybt, som den Sunde
Ene formaar,
Der stiger i Blunde
Tanker til Gengæld for Lyde,
Syner, som <i>jeg</i> kun kan tyde,
<i>Du</i> kun forstaar.
</body>
</poem>

<poem id="drachmann1999052214">
<head>
   <title>Solnedgang</title>
   <toctitle>Solnedgang</toctitle>
   <indextitle>Solnedgang</indextitle>
   <firstline>Den store Stjerne sænker sig mod Havet</firstline>
   <quality>korrektur1,kilde</quality>
</head>
<body>
Den store Stjerne sænker sig mod Havet.
Og - som en Trøst for alt, hvad Dagens Klarhed
Med skarpe Straaler ætsed ind i Tavlen,
Hvorpaa som Børn vi tvinges til at læse
Om to Gange to, om det, som kaldes Sandhed
Saa længe, til en større blir doceret -
De bløde Aftenskyer dæmpet male
Et Landskab: Katalogens »ideale«.

Paa Guldgrund sitrer Purpurfarvens Væske,
Orangens Tone bæver under Rosens;
Det bølger sammen i et Regnbu'skær.
Saa løfter det sig: Enge, Bakker, Træer,
Mildtrundede, med svømmende Konturer;
Violblaa Klipper, isprængt Lavafurer,
Snekranste Bjerge, hvorpaa Solen hviler
For sidste Gang, mens sit Farvel den smiler
Højtblussende; en sky og frygtsom Kvinde,
Der ved Farvellet glemte alt og lod
Et Kys tilbage - fra en Elskerinde.

Og under Bjerget, Tinde bag ved Tinde,
En By med Mure, Taarne, slanke Spir,
Cypresser lig, der staar i tavse Rader;
En By med Søndagsfred og stille Gader,
Opladte Porte, som ej Fjender frygter.
Og gennem Porten, mod de gyldne Enge,
Gaar Haand i Haand og parvis Byens Ungdom.
Snart gemmer Skoven dem i sine Skygger;
De vandrer Arm i Arm, Kind imod Kind,
I Ensomhedens Verden langsomt ind.

Og Skovens kaade Guder spidser Ører,
Men Smilet svinder snart om Bukkeskæget;
Skovguden lister skamfuld sig sin Vej.
Dryaden følger med sit Daadyrøje
Igennem Løvets Slyngenet de to
En Stund, og bøjer Hovedet og sukker
Saadan, som ene Skoven sukke kan.

De stiger opad, imod Fjældets Rand.
Her skinner Solen, her hvor Skoven slipper;
En Hule aabner sig imellem Klipper,
Og vilde Ranker danner halvt derover
En Dør, som hænger løst paa sine Hængsler.
De træder ind og sænker deres Længsler,
Stumt talende, i Øjets dybe Vande,
Hvor Verdner bygges paa den blanke Flod.

Og Søvnen kommer paa sin bløde Fod,
I Klædning som en faldende Kaskade.
Og samler med sin Haand de spredte Blade
Af Ranken, trykker Døren sagte til,
Og trækker baglæns, lydløst sig tilbage
Med Smil om Munden, Fingren over Læben,
Et Nik til Aftenvinden: Vug dem ind!
</body>
</poem>

<poem id="drachmann1999052215">
<head>
   <title>Den sidste Parade</title>
   <toctitle>Den sidste Parade</toctitle>
   <indextitle>Den sidste Parade</indextitle>
   <firstline>De sad - hvad Søfolk har Lov til at gøre</firstline>
   <quality>korrektur1,kilde</quality>
</head>
<body>
De sad - hvad Søfolk har Lov til at gøre,
Naar Farten er endt og Faren er omme -
Og snakkede lunt inden Døre.
De havde Krusene tomme.
De var nok røget lidt uklar sammen,
Var bleven lidt ivrig og hed i Kammen;
De havde - helt sjældent blandt <i>de</i> Kammerater -
Haft en Disput om Soldater.

»Og nu vil jeg sige det sidste Ord,
For jeg, skal I vide, var med om Bord,
Da hele Transporten forliste
Og Damperen blev deres Kiste.
Jeg husker det, ganske som det var i Dag,
De sank under Storbritanniens Flag
Med Ransel paa Ryggen og Tasker bag
Og Bøsser og Apparater.
Der var nok en Fjende, men intet Krudt,
De faldt imod Fjenden, men ingen blev skudt,
Havet gav dem en Gravsalut;
De døde en Død som Sodater!

I Dagningen var det, og Søen var hul,
Og Damperen slog sine tunge Hjul
I Havet, som sort sig rejste;
I Dagvagten var det, og Søen var svær,
Og Luften saa' ud til et Herrens Vejr,
Og vi havde strøget Stænger og Spær,
Og vor Bredfok paa Bakken vi hejste;
Den skulde jo gøre for Slingringen Gavn,
Thi forude laa, fra Maskine til Stavn,
Soldaterne oppe og nede.
De var nok af Søturen kede.

Med Ransel og Taske, Stads og Gevær,
To Hundred Mand, en formelig Hær,
I Bunker som sammensyede,
De laa der med deres dresserte Krop
Og letted en Gang mellem sig op.
Naar Damperen gjorde for svære Hop,
Og saa' paa hinanden og spyede.

Den kulsorte Damper hugged sig frem
Og slog sine Skovle med Fynd og Klem
I Søen ved hver sin Side;
Dens Hjulkasser lyste saa hvide.

Jeg saa' imod Østen, og tænkte straks:
Her har vi en Dag af den slemme Slags,
Hvor Solen i Dynerne ligger;
Den vil ikke op, mod Himlen den ser.
Imedens drysser dens Sengefjer
Langs Havet i skinnende Prikker;
Kaptajnen han mæler ikke et Muk,
Men tørrer bestandig Glassenes Dug,
Og Skyerne flagre til Vejrs som Fnug;
Fra Broen han kigger og kigger.

Og Damperen hugged sig frem med Besvær,
Og Skovlene slog, snart oppe, snart nede,
Og Himlen blev mørk, og vi fik et Vejr,
Hvorefter man længe skal lede.
Og Søen slog Lønning og Luger ind,
Og vaade vi blev til det bare Skind,
Maskinrummet fyldtes og Kedlen blev kold,
Og Skibet trak Vand som et Sold.

»Til Pumperne, Manne«. Det hjalp ikke meget;
Stærkt blev der pumpet og stærkere skreget:
Det vokser i Rummet, Fod for Fod!
Da tabte saa mangen en Gut sit Mod.
Der laa vi og flød som et hjælpeløst Vrag,
Da var det forbi med Kommando paa Dækket.
Thi det er jo saadan en gammel Sag,
Naar Faren er løs, saa er Vildskaben vækket.
Soldater og Søfolk i blandet Flok
Styrted til Baadene, hver paa sin Side,
En tog sin Sabel og en tog en Blok,
Hug blev der givet, og Svar blev der sendt. -
Vorherre maa naadigt vide
Hvorledes det Hele var endt!

Men bedst, som de sloges og rev og bed
Og brøled som vilde Dyr og sled,
Og alle vilde i Baadene ned,
Saa holdt Soldaterne inde;
De hørte en Stemme, de kendte den nok,
Der stod blandt den hele fortvivlede Flok,
Høj og slank som en Kvinde,
Pyntet og strunk paa Soldatermaner,
Deres Oberst, en ung Officer:

»Ret Jer, Karle!« De lystred og gik
Tilbage fra Baadene for hans Blik.
»Sablerne ind; Geværet ved Fod!«
De lystred og slingred, men stod, hvor de stod.
»Nuvel, Soldater, Haabet er ude;
Vi skylder - det ved I - Vorherre en Død,
Og vor skal vi møde paa denne Skude.
Baadene rummer knap halvhundred Mand;
Det er Skibets Besætning, kan <i>den</i> naa' i Land,
Saa har vi gjort, hvad vi kunde.
Arrier'garden holder saa længe Stand,
Som den kan, og gaar saa til Grunde!« . . .

Saa fik vi Søfolk med megen Besvær
Baadene ud, og vi klarede Vraget.
Obersten stod med sin Kaarde draget,
Vinked Farvel, da vi roede væk.
Da brød fra Skyen det første Skær
Af Solen, og over det vaade Dæk.
Langs ad den tavse Rade,
Raabte han højt: »Præsenter Gevær!«

Det var den sidste Parade.«
</body>
</poem>

<poem id="drachmann1999052216">
<head>
   <title>Ligprædiken</title>
   <toctitle>Ligprædiken</toctitle>
   <indextitle>Ligprædiken</indextitle>
   <firstline>Jeg hører, at Ole</firstline>
   <quality>korrektur1,kilde</quality>
</head>
<body>
Jeg hører, at Ole
Pihl er ej mere.
Han blev vel derude? . . .

                »Naturligt; hvad andet?
Den, som bestandig har plasket <i>paa</i> Søen,
Han ender begribeligvis i Vandet.
De var ude med Baaden, han og flere,
Det var Jævndøgnstider, og Søen brød,
Jollen smak over; de laa og flød
En Stund i Vandet, et Par Timers Frist.
Saa drukned de alle, suksomsive,
Og <i>han</i> til sidst, De kom vel i Land, men ingen i Live.

Ole er død.

Han var den første paa hele Lejet,
Fra han blev fød'.
Hvor meget han orked, hvor meget han vejed,
Det vil jeg slet ikke føre paa Tale.
Jeg siger bare: <i>han</i> kunde hale.
Naar Baadene skulde trækkes paa Stranden,
Og Slidet var haardt, saa var Ole Manden.
Jeg siger det her, og vil ikke lyve,
Ole han haled for hele tyve.

Ja, han var først paa det hele Leje,
Fra han blev fød'.
Lidt sær; - ja han gik sine egne Veje,
Men da han var kendt som en godmodig Sjæl
Af Smaa og Store, hvorhen han gik,
Saa lod man ham gaa efter <i>sit</i> Bestik:
Og Oles Navigation var reel.

Han har kun en eneste Gang skamferet
En Mand; og deri var Manden Skyld.
For Ole han gik en Gang med en Byld
Paa Foden og humpede om ved en Krykke;
Saa kom der en Mand; han var nok fuld,
Han sparkede Oles Nødmast omkuld,
Og det var en ren Guds Lykke,
At Ole ikke faldt med.

Ole fik samlet sit Rundholt op
Og gnubbed sig over det daarlige Sted,
Men da der intet var gaaet itu,
Saa retted han bare i Vejret sin Krop,
Og sa'e til Manden ganske sindig:
Hør nu, Du
Ikke saa gesvindig!

Den anden blev rigtig grov som en Stud.
Saa langede Ole til ham ud;
En eneste Gang blot; men det var nok.
Manden han daskede ned som en Stok;
Saa bar de ham til Barberen hen.

Jeg undred mig paa, at han vaagned igen.

Som sagt, det var kun den eneste Gang;
For Resten var Ole saa hjertensgod,
Som Dagen var lang.
Han sagde saa tidt, at han ikke forstod,
Hvorledes man nænned at pine Dyr.
Han havde en Gris, en gemytlig Fyr,
Med Proptrækkerhale og Plet paa sin Tryne.
<i>Ham</i>gav Ole sin Underdyne

En Vinter, da Kulden var lovlig stram.
Mutter hun sa'e, det var en Skam
At gi' til Grisen og ta' fra ham;
Men Ole svared sin gamle Tøs,
At Grisen frøs!

Ole han redded Folk fra Forlis
I Massevis.
Naar Bjærgerne trykked sig for at gaa ud
Og svor, der var intet Lovsted til,
Som bød dem at sætte Livet paa Spil,
Saa svared Ole, han kendte <i>et</i> Bud,
Og det var Pligten.
Trods Stormen og Vejret og Kulden og Gigten
Saa maatte han ud.

Han fortjente Medaljen; men se om han fik den.

Det var en Gang i et Herrens Vejr,
Saa kom der en Tremaster Revlen for nær.
Hele Lejet var nede paa Stranden,
Der stod de i Klumper og saa' paa hinanden;
Himmel og Jord stod mesten i et,
De syntes, det var dog lovlig hedt;
Imidlertid skreg de ude fra Skuden
Hjælpe mig Gud,
De Skrig de skar gennem Stormens Tuden.
Men ingen vilde vove sig ud.
De hørte dem skrige, saa' Masterne falde -

Ole gik ud, og bjærged dem alle.

Se saadan en Mand var Ole Pihl,
Og nu har han taget sit sidste Hvil,
Og vaagner vel næppe saa snart igen.
Han var den stærkeste Gut, som fandtes,

Fra han blev fød',
Han var den flinkeste Fisker, som spiste
Sit daglige Brød.
Han var min Ven,

Og <i>nu</i> er han død!«
</body>
</poem>

<poem id="drachmann1999052217">
<head>
   <title>Gallion</title>
   <toctitle>Gallion</toctitle>
   <indextitle>Gallion</indextitle>
   <firstline>Naturligt! - De ønsked saa gerne</firstline>
   <quality>korrektur1,kilde</quality>
</head>
<body>
Naturligt! - De ønsked saa gerne,
At Farten blev Skipperen god;
Med Tørklæder fra det Fjerne
De vinkede, hvor de stod.
Naar Skibet i Søerne duved,
Naar krængende kækt det luved,
Saa streg de: Min Gud, han synker' -
Og var dog saa glade derved.

Thi staar man selv paa den faste Bred,
Hvor Foden har sikkert Fæste,
Saa gør det saa godt, at man ynker
Den stakkels forfløjne Næste.
Lidt Risiko hist i det Fjerne,
Det lider man alle saa gerne;
Selv i Behold,
Saa pirrer det Sansen
At følge i Dansen
Ham, som er Pokker i Vold. -

Han lod dem alle tilbage,
Store saa vel som Smaa;
Han fløj paa sit gode Drage.
Skib hen over Bølgen graa.
Han havde sig skaaret i Breddens Skov
Af Eg en Gud til eget Behov.
<i>Storm</i> var hans Navn,
Han stod i hans Stavn,
Pegede frem over Bølgens Vej;
Haanden var stiv, den drejed sig ej.
</body>
</poem>

<poem id="drachmann1999052218">
<head>
   <title>Paa Havstokken</title>
   <toctitle>Paa Havstokken</toctitle>
   <indextitle>Paa Havstokken</indextitle>
   <firstline>Mine Tanker er min Verden</firstline>
   <quality>korrektur1,kilde</quality>
</head>
<body>
Mine Tanker er min Verden;
Den er stor, naar de er store,
Snæver, hvis de bliver smaa.
Hvorfor da paa Rejser gaa?

Her jeg bliver, her paa Stranden;
Havet kender ingen Grænser,
Støt, for Tov og Takkel lænser
Bølgen mod det fjerne Blaa.

Jeg har været nok paa Rejser,
Tumlet nok i fremmed Land,
Og det bedste, hist jeg lærte,
Var at længes mod min Strand.

Her jeg jordes vil i Sandet,
Under Havets aabne Red;
Bølgens Brusen vil mig holde
Vaagen i al Evighed.

Gennem Natten vil jeg høre
Dønningtordnen rulle hen.
Det er mine egne Sange;
Havet føder dem igen.
</body>
</poem>

<poem id="drachmann1999052219">
<head>
   <title>Fugleperspektiv</title>
   <toctitle>Fugleperspektiv</toctitle>
   <indextitle>Fugleperspektiv</indextitle>
   <firstline>O ja, jeg elsker dette Land</firstline>
   <quality>korrektur1,kilde</quality>
</head>
<body>
O ja, jeg elsker dette Land,
Hvor Havet slaar Ring om Øen,
Hvor hver en Dont, hver virkende Mand
Bestandig har Udsigt til Søen.
Det gør baade Tanke og Tag saa let,
Og det er saa sundt for hvert Aandedræt,
Og det gi'er Sangeren godt Gehør, -
Mærkværdigt, saa faa der har tænkt det før.

Her ligger nu Fjord og Sund og Bælt;
Og Solen ser paa det brogede Felt
Og skinner med synligt Velbehag
Paa det danske Arkipelag.
De blomstrende Øer har fostret en Flok
Af Sønner med Sangens Evne;
Store Sangere var der nok,
Besunget har de det meste,
Som var i Landet at nævne.
Men Havet glemte de fleste.

Jeg elsker dig, Land, for dette dit Hav;
Bestandig Du drog mig tilbage,
Hvor langt jeg end maatte drage.
Og fejded jeg end, vore Fædre lig,
En Gang imellem paa dine Kyster,
Nuvel, jeg elsked, som Havet, Krig;
Der er Stridssang i Bølgernes Røster.
Jeg voved i ærlig Kamp min Krop;
<i>Du</i> gav mig Slaget tilbage,
Men det var i Ungdommens Dage; -
Jeg tænker, vort Regnskab gaar op.

Thi har jeg end sagt Dig drøje Ting:
Det var i dit eget Sprog.
Og Sprogets bølgende, bløde Klang
Har jeg hamret og filet og passet i Sang,
Slaaet i Sving og nittet i Ring,
Til det toned af Bølgernes Malm.
Endt er nu Kiv og Kvalm.
Jeg kunde vel læspet mig lettere ind
I mangen et følsomt Hjerte
Med fagre Ord og med Bønner:
Jeg lærte min Sang hos den stærke Vind,
Greb Bølgernes Glader og Smerte; -
Jeg elsker mit Land, jeg skriver mig ind
Blandt dets gode, dets ægte Sønner.
</body>
</poem>
</content>
</section>

<section level="1">
<head>
   <toctitle>Intermezzo</toctitle>
</head>
<content>

<poem id="drachmann1999052220">
<head>
   <title>Italia!</title>
   <toctitle>Italia!</toctitle>
   <indextitle>Italia!</indextitle>
   <firstline>Jeg hilser Dig atter, Italiens Land</firstline>
   <quality>korrektur1,kilde</quality>
</head>
<body>
Jeg hilser Dig atter, Italiens Land,
Dine Bjerge skalver i Solens Brand,
Dine Vinhaver synes at sove.
Under et Tæppe af flimrende Duft
Drømmer de stille om kommende Druer,
Saa drømmer jeg ogsaa i Solens Luer
Om Blade og Frugt
Efter Vintrens Tugt,
Om Guld og om grønne Skove.

Jeg drikker i dvælende Drag din Luft.
O den gør godt i de nordiske Lunger;
Det var, som min Mund fik tusinde Tunger,
Og hver en Tunge fik Sangens Gave
Til at kvidre i denne herlige Have,
Til at slaa en uendelig, jublende Trille,
Stedse synge, aldrig tie stille.

Jeg hilser Dig atter, Foryngelsens Land,
Jeg digter et Drapa Dig her paa din Grænse.
At Kulden satte for Tungen Tand
Saa længe, det vil vi ej længer ænse.
Hos Dig vil jeg glemme, hvad hist jeg led,
Glemme, hvad oppe i Norden bed
Som en Orm sig under min Side.
Her er ej Stedet at mindes sin Kvide,
Her skal med friske øjne der ses,
Her skal der les,
Her skal med Blomster Naturen bekranses, -
<i>Her er Rhodus, her skal der danses!</i>
</body>
</poem>

<poem id="drachmann1999052221">
<head>
   <title>Foraar i de euganeiske Bjerge</title>
   <toctitle>Foraar i de euganeiske Bjerge</toctitle>
   <indextitle>Foraar i de euganeiske Bjerge</indextitle>
   <firstline>Om nogen vil vide, hvad Foraar er</firstline>
   <quality>korrektur1,kilde</quality>
</head>
<body>
Om nogen vil vide, hvad Foraar er,
   Hvad Knopper, som sprænges,
   Hvad Blomster, som slænges
I rundhaandet Grams over Fjældsiden ned,
   Om nogen vil vide, hvor Solen er hed,
   Hvor Skyggen er svanger
   Med svalende Duft,
   Hvor Fjerskyen pranger
   Som blændende Silke i atlaskes Luft;
Om nogen vil vide, hvad Foraar er:
   Saa komme han med og bruge sit Øje.
   Han vil ikke fortryde, at Vejen han gik;
   Jeg er Fører, og kender til Punkt og Prik
      De euganeiske Høje.

Om nogen har Øre for fin Musik,
   For Kilder, som risle,
   For Buske, som hvisle
Med sylepidse Blade i svageste Pust:
   Saa véd jeg et Sted, hvor man sidder berust
   Af bølgende Strømmes
   Melodiske Klang
   Af tonende Drømmes
   Forvirrede Slyngninger, opløst i Sang.
Om nogen har Øre for slig Musik:
   Saa lover jeg ham, han skal sig fornøje.
   Det er ret som et Strengevæv udspændt, ihvor
   Han hviler, han færdes, staar eller gaar
      I de euganeiske Høje.

Om nogen derhjemme har Længselssaar
   Og sukker mod Syden
   Og drages af Lyden,
Der klinger fra disse hesperiske Rim:
   Saa spræng blot hver Hylster som spirende Kim!
   I Norden forpuppes
   Hver Længsel saa let,
   Kom hid, hvor der knoppes,
   Og Knoppen bli'r Blomst i et eneste Sæt.
Om nogen derhjemme har Længselssaar:
   Saa lade han ej under Trykket sig bøje.
   Han vil føle sig løftet og styrket og sund,
   Og glemme sin Sorg i en eneste Stund
      Blandt de euganeiske Høje.

Se, Morgenen er der med Smil om Mund,
   Og Vindene vifte.
   Hver Spalte og Rifte
Af Fjældet er fyldt som med smeltet Metal,
   Og Æsler og Gederne drives af Stald,
   Og Frugttræet drysser
   Langs Stien sin Sne,
   Og Moderen kysser
   Sin solbrændte Glut, som har aldrig kendt Ble.
Ja, Morgenen er der med Smil om Mund,
   Og Bonden slænger paa Ryg sin Trøje
   Og springer om Kap med Gederne op
   For at røgte sin Vin paa den kullede Top
      Af de euganeiske Høje.

Vi springer med Bonden. Det gaar i Galop.
   Den Kejtede snubler,
   Den Kyndige jubler,
Naar Foden for Alvor kan følge sit Kald.
   Her standser forstenet en Bæk i Krystal.
   Den saa' nok den Slanke:
   Hun bøjed sig ned
   Og opbandt en Ranke,
Mens Brystdugen bort ved Bevægelsen gled.
   Avanti, avanti! hej op i Galop!
   Ej alt tør en Vandrer betragte for nøje,
   Det kunde da hændes, han hængende blev,
   Og i altfor hesperiske Versemaal skrev
      Om de euganeiske Høje.

Her krydser os Hjorden, som Hyrden drev.
   Et Virvar af Lyde,
   Af Æsler som skryde,
Af Oksernes Brøl og af Gedernes Bræg.
   Vi stopper og staar ved en mosgroet Væg:
   I Landsbyen Arqua
   Kom Døden paa tværs
   Francesco Petrarca
   Aar Tusind, tre Hundred og fir' og halvfjerds.
Vi standses af Hjorden, som Hyrden drev,
   Og nytter vor Tid til at kaste et Øje
   Paa Huset, som nu er en indviet Plet,
   Og som stirrer saa stift som en snørklet Sonet
      Paa de euganeiske Høje.

En Loggia øverst paa Trappens Sæt,
   Derinde en Række
   Af Rum, som kan skrække
Begejstringen selv fra at opslaa sin Bo. -
   Vi lader Petrarca og Huset i Ro;
   <i>Den</i> Laura, han hylled
   I himmelske Lin,
   Har mulig fortryllet
   En Tid, som har duftet af Klosterlatin.
I Loggiaen øverst paa Trappens Sæt
   Vi dvæler beredt til vort Hoved at bøje
   For hver en Laura paa Jordklodens Rund,
   Men saa maa hun være saa frisk og sund
      Som de euganeiske Høje.

Ja bort fra Poeten. Al den Stund
   Vi selv er jo Digter,
   Vi selv har Pligter,
Og Pligten os raaber sit: længere frem!
   Alt ligger i Dalen Poetens Hjem,
   Og vi er deroppe,
   Hvor Vindene gaa
   Over Bjergenes Toppe,
   Og synge de Sange, som <i>vi</i> kan forstaa.
Vi glemmer Petrarca i denne Stund,
   Vi glemmer hans Laura, og det med Føje:
   Her aabnes en Udsigt for Vandrerens Blik,
   Og vi synger med Næbet, med det, som vi fik,
      Om de euganeiske Høje.

Vi mønstrer de Stier, som nys vi gik;
   De synes saa bratte,
   At knap man kan fatte,
   Hvorfra man fik Bentøj til saadan en Tur.
Men Vaaren gi'r Kraft, og den store Natur;
   I den vil vi bade
   Vort bølgende Bryst,
   I den vil vi lade
   Vor Sjæl føde Tanker, som Munden gi'er Røst.
Vi glemmer de Stier, som nys vi gik,
   Vi glemmer Bestigelsens sure Møje,
   Vi tørrer med Haanden det svedige Bryn
   Og vi ser over Verden med frejdigt Syn
      Fra de euganeiske Høje.

Lad Verden male i Møllen sig Gryn,
   Lad Tiderne være
   Saadan, som de ere,
Et Slagsmaal i Dalen for Dagens Gevinst:
   Det ser ingen Fjældbo og Digteren mindst.
   Kan <i>det</i> dem fornøje,
   Saa lad dem kun slaas
   Og kives og støje;
   Vi hører det ikke, det rører ej os.
Lad Verden dernede kun male sig Gryn,
   Lad Skælmerne rapse, lad Skraalerne støje:
   Der er altid en Dal og altid en Top,
   Og enhver kan gaa, naar han lyster, op
      I de euganeiske Høje.
</body>
</poem>

<poem id="drachmann1999052222">
<head>
   <title>Notturno</title>
   <toctitle>Notturno</toctitle>
   <indextitle>Notturno</indextitle>
   <firstline>I Kæmpesøvn, under Aandedræt tungt</firstline>
   <quality>korrektur1,kilde</quality>
</head>
<body>
I Kæmpesøvn, under Aandedræt tungt,
Bjergmøens Bryster dirrer,
Og koldt, fra et og det samme Punkt,
Maanens Glasøje stirrer;
Der er ikke en Ven,
Hverken fjern eller nær
Med Hjerte for alt, hvad der rører sig her,
Et Bryst, jeg tør kalde for mit.
Bag de duftende Træer
Ej et eneste Skridt,
Der vil nærme sig, komme og flettes i mit
Med Trøst for min Sjæls Begær.

Til Jorden strakt under Lænkers Vægt
Naturen omkring mig sover,
Hvad skjules kan, under Lagnet er dækt,
Som Natten har trukket derover.
Alene min Sang
Er i Lænker ej lagt,
Den vil bringe mig Trøst, som den ofte har bragt,
Blandt Fanger alene fri.
Den vil trække paa Vagt
Med en stolt Melodi,
Og vil rense for alle de Snarer min Sti,
Som Natten min Fod har lagt.

Fra Bjergets Kam vil den støde i Lur,
Saa alle Erindringer vækkes,
Og rundt fra den fængslede, kolde Natur
Vil hundrede Hænder mig rækkes.
Der er ikke en Ven,
Hverken fjern eller nær,
Med Hjerte for alt, hvad der rører sig her,
Som ikke vil Luren forstaa.
Bag de duftende Træer,
Fra det fjerne Blaa,
Vil de komme, og forrest den Bedste vil gaa
Med Trøst for min Sjæls Begær.
</body>
</poem>

<poem id="drachmann1999052223">
<head>
   <title>De grov en Venusstøtte op</title>
   <toctitle>De grov en Venusstøtte op</toctitle>
   <indextitle>De grov en Venusstøtte op</indextitle>
   <firstline>De grov en Venusstøtte op</firstline>
   <quality>korrektur1,kilde</quality>
</head>
<body>
De grov en Venusstøtte op;
Jeg stod og saa' derpaa.
Den mælkehvide Marmorkrop
I Fløjelsjorden laa.
I sorte Fløjelspuder laa
Den hvide Marmorkrop slængt hen.
O Marietta, Elskte, Du
Er hvidere end den!

Bag Napoli, fra Bjergets Rand
Steg højt en Søjle graa,
Og Søjlen blev en mægtig Brand;
Jeg stod og saa' derpaa.
Jeg stod og saa', til Bjergets Brand
Sin Aande pusted paa mig hen.
O Marietta, Elskte, Du
Er hedere end den!

Til Reden fløj en Svale hjem,
I Næbet bar den Straa,
Fra Taget stak et Hoved frem;
Jeg stod og saa' derpaa.
Med dæmpet Aandedræt jeg saa',
Hvor ømt dens Mage gav sig hen.
O Marietta, Elskte, Du
Er ømmere end den!

Et Krater flammed i mig op.
Imens jeg saa' derpaa.
Din mælkehvide Marmorkrop
Jeg syntes for mig laa.
Din varme Aande følte jeg,
En Blændværkeverden drog mig hen -
Ak Marietta, Elskte, Du
Er skuffende som den!
</body>
</poem>
</content>
</section>

<section level="1">
<head>
   <toctitle>Venezia</toctitle>
</head>
<content>

<poem id="drachmann1999032224">
<head>
   <title>Præludium</title>
   <toctitle>Præludium</toctitle>
   <indextitle>Præludium</indextitle>
   <firstline>Dagen har været saa trykkende hed</firstline>
   <quality>korrektur1,kilde</quality>
</head>
<body>
Dagen har været saa trykkende hed;
- Gondolierer, ro væk!
Den store Kanal er en Flod saa bred,
Et Moderleje; did skynder sig ned
Fra Staden hver rislende Bæk.
Gerne de Fængslet mod Friheden bytter,
Længe blandt fjældhøje Mure de flød,
Børnene tyer til Moderens Skød,
Kanalen Kanalerne samler.
Moderen synger for sine Smaa.
De lytter
Langs Marmortrappernes Skamler.

Kom, lad os lægge paa Strømmen ud,
Hvor Æventyrene lyder.
Venezia straaler som Nattens Brud
Nu, da Maanen frembryder.
Ved Dagens Lys er hun falmet og bleg,
Hvid er den Haand, hvorpaa Kinden hviler;
Hun leger med Blomster, en ørkesløs Leg,
Kaster dem over Balkonens Rand
Ned i det langsomt glidende Vand;
Og smiler
Sørgmodigt, medens de flyder.

Men tændes den store Stjerne hist
Med skinnende Glar i sin Rude,
Og rejser sig Brisen, som Solen sidst
Forlod paa Strandbreddens Pude,
Saa hentes de ældgamle Smykker frem
Fra smuldrende Sales forborgne Gem,
Og klædt i dem
Foran de straalende Spejle
Venezia træder som Brud fra sit Hjem
Og begiver sig ud at sejle.

Saa sejler den hele fortryllede By.
Kirker, Paladser svømmer,
Og Maanen véd ej bag Luftens Sky,
Om den vaagen er eller drømmer.
Den følger med rystende Hoved det Syn;
I Vandet dernede slaar Funkerne Lyn,
Guld i Kanalerne strømmer.
Og Guldet formørkes af Baadenes Spor;
Dæmpede Plask af dem, der ror,
Et Aandekor
Af smeltende bløde Stemmer. -
Saa tier det Hele, Sang og Spil;
Maanen slog Skodden for Lygten til;
Bag Skygger sig Skyggerne gemmer.

Dagen har været saa trykkende hed.
- Gondolierer, ro til!
Havbrisen vifter fra Lidoens Bred;
Gondolierer, saa ved I Besked;
Mod Havet vi stævne vil.
Sløret for Fortidens Skygger faldt,
Aander er slet ingen Omgang for os;
Jeg hilser Jer, Adrias Bølger!
Og skumler I ogsaa: jeg byder Jer Trods;
Vi kendes dog, fra vi var ganske smaa;
I har kaldt:
Og Bølgernes Stemme jeg følger.
</body>
</poem>

<poem id="drachmann1999032225">
<head>
   <title>Venezia</title>
   <toctitle>Venezia</toctitle>
   <indextitle>Venezia</indextitle>
   <firstline>Det blaaner over de flade</firstline>
   <quality>korrektur1,kilde</quality>
</head>
<body>
Det blaaner over de flade,
Bevægelige Laguner;
I Sandet skriver de tavse
Strømme sælsomme Runer.

Hvor Alarik maatte standse,
Og Attila ikke kom over,
Befarer nu Lokomotivet
De sagte mumlende Vover.

Vandgræsset ligger dernede
Som en Fisk med uhyre Finne;
Og dovner og skvulper og drager
Fortiden sig i Minde;

Tænker paa »Folkenes Svøbe«,
Lægger sig saa til at sove,
Og drømmer om Græsset, som visned
Under Hunnernes Hestehove.

Det blaaner over de flade,
Bevægelige Laguner,
Fastland og Strandvand veksler
I sælsomt skiftende Luner.

Er det en Ø derovre
Og Mastetræeer, man øjner?
Er det Bygninger, Mure og Taarne,
Som af Havet mod Himlen sig højner? -

Der stiger en By af Dybet,
Et Syn fra den golde Grund.
Det sukker dernede mod Skønhed
I Drømme fra Havets Mund.
</body>
</poem>

<poem id="drachmann1999052226">
<head>
   <title>Jeg hører i ensomme Stunder</title>
   <toctitle>Jeg hører i ensomme Stunder</toctitle>
   <indextitle>Jeg hører i ensomme Stunder</indextitle>
   <firstline>Jeg hører i ensomme Stunder</firstline>
   <quality>korrektur1,kilde</quality>
</head>
<body>
Jeg hører i ensomme Stunder
Kanalens rislende Strøm;
Den blander sig, medens jeg blunder,
Ind i min vaagne Drøm.
Af ingen hastende Hovslag brudt
Slynger sig Dagenes Kæde;
Kanalen risler dernede,
Jeg hører den hvert Minut.

Det er som en vandrende Sanger,
Der staar for den stængede Dør,
Og spænder sit Net, og fanger
I Strengene Fangens Gehør.
Med kyndige Hænder han Maskerne slaar,
Tonerne Tonerne møder;
Hos Fangen derinde bløder
I Brystet de gamle Saar.

Han ser gennem Gluggen, hvor Skyen
Sænker sig blussende ned,
Som vilde den hviske til Byen
Sin navnløse Kærlighed.
O vidste Du, Sanger, hvad nu jeg ser.
Hvad aldrig mit Øje forglemmer!
Betro mig kun Synet; jeg gemmer
Paa det, som paa meget mer'!
</body>
</poem>

<poem id="drachmann1999052227">
<head>
   <title>En Maske</title>
   <toctitle>En Maske</toctitle>
   <indextitle>En Maske</indextitle>
   <firstline>En Stump af et Skørt; en Slags Trøje</firstline>
   <quality>korrektur1,kilde</quality>
</head>
<body>
En Stump af et Skørt; en Slags Trøje,
   Nedskaaret dybt over Skuldren, saa Barmen
   Titter og smiler dit Øje i Møde;
   Hun tager det ikke saa nøje,
   Om Du dvæler lidt længe derved.

Er først Samtalen kommen paa Gled,
   Saa løfter hun Skuldren og ivrer med Armen,
   Haandfladen svinger i Bugtninger bløde
   Fremad og opad og ind imod Kjolen.
   Det er Barnet fra Byen, hvis Vogn er Gondolen.

Og hun bugter sig ind gennem Karnevalsmængden,
   Som dreves hun frem ved den lydløse Aare,
   Og Øjet spiller og Haanden ror;
   Giv et Vink: hun vil standse, saa saare
   Hun ser, Du er i hendes Spor.

Hun vil vugge Dig bort i et Blund
   Med Syner, som ingen Tizian maler.
   I vil glide ad tavse Kanaler
   Med Øje i Øje og Mund ved Mund.
   Aldrig din Læbe om Farten taler,
   Du er stum fra den samme Stund.
</body>
</poem>

<poem id="drachmann1999052228">
<head>
   <title>St. Elena, I</title>
   <toctitle>St. Elena, I</toctitle>
   <indextitle>St. Elena, I</indextitle>
   <firstline>Vi læste jo alle, dengang vi var smaa</firstline>
   <quality>korrektur1,kilde</quality>
</head>
<body>
Vi læste jo alle, dengang vi var smaa,
Om det Land i det lokkende Fjerne.
Det flød som en Ø i det duftsvangre Blaa
Med Kirker, Paladser og Skove paa,
Men aldrig kunde vi Øen naa,
Og vilde dog alle saa gerne.

Naar med bugnende Sejl i den høje Mast
Vi styred mod det, som vi tro'de stod fast,
Hist i det lokkende Fjerne;
Saa var det en Bobbel og Bobbelen brast;
Det forsvandt som en dalende Stjerne.
</body>
</poem>

<poem id="drachmann1999052229">
<head>
   <title>St. Elena, II</title>
   <toctitle>St. Elena, II</toctitle>
   <indextitle>St. Elena, II</indextitle>
   <firstline>Til Aftenklokkernes dæmpede Klang</firstline>
   <quality>korrektur1,kilde</quality>
</head>
<body>
Til Aftenklokkernes dæmpede Klang
   Tændes nu Stjerne ved Stjerne.
   Der ligger en Ø i det Fjerne;
   Der var jeg saa mangen en Gang.

Dér sad jeg ved mørke Cypressers Fod,
   Under drømmende Pinier laa jeg,
   Mod Solen, den vigende, saa' jeg,
   Til Synet mig helt forlod.

Da følte mit blændede Øjepar,
   Naar Solen kyssede Muren,
   Naar Skyggen favned Naturen,
   At Livet en Rædsel var.

En Skønhed, bleg, paa en øde Ø,
   Med Vidder til alle Sider,
   Ufattet i alle Tider,
   Ufødt, og som ikke kan dø.

Hun aander næppe, hun sidder saa stum,
   Ej Øjelaagene dirre,
   Som Glas Pupillerne stirre
   Ud i det uhyre Rum. -

Til Aftenklokkernes dæmpede Klang
   Tændes nu Stjerne ved Stjerne.
   Der ligger en Ø i det Fjerne;
   Dér var jeg for sidste Gang.
</body>
</poem>

<poem id="drachmann1999052230">
<head>
   <title>St. Elena, III</title>
   <toctitle>St. Elena, III</toctitle>
   <indextitle>St. Elena, III</indextitle>
   <firstline>Disse Blomster, jeg fik af det syge Barn</firstline>
   <quality>korrektur1,kilde</quality>
</head>
<body>
Disse Blomster, jeg fik af det syge Barn,
Bærer jeg nu paa mit Bryst.
Oleander, Violer og Laurbær.
Og Blomsterne væver og fletter et Garn,

Jeg mærker det ikke, det gaar saa tyst;
Men i Maskerne snart er jeg hildet.
Mit Hoved synker; hvor vil Du, min Fod?
Tilbage til Øen, hvor Barnet stod
Og plukked og gav af sin Overflod:
Oleander, Violer og Laurbær.

Det lægger sig sødligt om hver en Sans,
Stjernerne straaler med dobbelt Glans,
Mens ene langs Stranden jeg vanker.
Duftende Kys og en Laurbærkrans;
Bort, urolige Tanker; -
Det er farlige Blomster, de sætter Frugt.
Ak, Barnet var voksent og Barnet var smukt.
</body>
</poem>

<poem id="drachmann1999052231">
<head>
   <title>Solnedgang</title>
   <toctitle>Solnedgang</toctitle>
   <indextitle>Solnedgang</indextitle>
   <firstline>Ved Santa Maria della Salute</firstline>
   <quality>korrektur1,kilde</quality>
</head>
<body>
Ved Santa Maria della Salute,
Under den høje Portal,
Langs Trappen, som sænker sit Amphiteater
Ned i den store Kanal,
Dér hviled i Dagens døende Skær,
Lejret i Grupper hist og her,
Arme og Benene bare,
Kroppe som Bronce, Laser til Klæ'er,
En ubevægelig Skare.

Det var, som en Maler fra Republikens
Storhed, med Opbud af alt,
Flid og Begejstring, hvad Sekler rummer,
Havde stillet hver enkelt Gestalt.
Her trængte et tiziansk Hoved sig frem,
Her vred sig et stort, tintorettosk Lem,
En Paolo viste Profilen;
En Fyr i Forkortning havde en Rem
Af Huden fra Tiepolo-Stilen.

Og alt saa højtideligt, ret som Døden,
Den greske, den venlige Død,
Havde standset sin Gang paa Trappen med omvendt
Fakkel og traadt paa dens Glød.
Dér hviled de alle og stirred imod
Den store Kanal, der flød som en Flod
Med Skyggerids over sin Flade;
Fattige Rids fra en Overflod
Af Paladser med Guldfaçade.

Venezias Sønner. Den sidste Balanca<note>I Folkesproget: 10 Centesimi.</note>
I Barken ved Aaren var tjent.
Pokker skulde da slide længer,
Med Dagen var Donten endt.
Hist sank et Hoved, men ganske tyst,
Ned paa det blottede, brune Bryst;
En Dreng begyndte at synge.
En underlig dæmpet, hendøende Røst, -
Musik til den malede Klynge.
</body>
</poem>

<poem id="drachmann1999052232">
<head>
   <title>Ved Sukkenes Bro</title>
   <toctitle>Ved Sukkenes Bro</toctitle>
   <indextitle>Ved Sukkenes Bro</indextitle>
   <firstline>Maanen skinner fra skyfri Luft</firstline>
   <quality>korrektur1,kilde</quality>
</head>
<body>
Maanen skinner fra skyfri Luft
Paa Marmorbroerne ned,
Skinner for Resten paa hele Byen
Saa klart, som ingen i Norden ved,
Tænder en Glød i hvert fængeligt Bryst,
Vækker en Lyst
Saa overvættes
Som ingen kan standse, af intet kan mættes.

Fuldmaanen skinner paa Byen.

Maanen kigger Stjerner fra Kvistkamret ud
Og spejder efter Aftenpromenaden.
Det lokker, det vinker omkring mig. O Gud!
At jeg ikke kan omfavne Staden!
At jeg ikke kan knuge disse Former til mit Bryst,
Segne med et Marmorkys paa Læben!
Sovende By, med din fristende Røst,
Den Fremmede søgte sig Hvile og Trøst,
Og du hidser hans umættelige Stræben!

Her ligger Byen
Ved den blanke Kanal,
Oplyst af Maanen
Som en glimrende Sal,
Hvor Gæsterne alle er som hjemme;
Her ligger Byen, hvor det lumpneste Pak
Er Husbond i Herrernes Festgemak,
Og hvor Tiggeren, som paa Piazzaen spanker,
Har Borgerret og Stemme
I et Skønheds Rige uden Skranker. -

En Skønhed, viet og kaldet til Lyst,
Hæver nu Byen det blændende Bryst,
Lægger sin Finger paa Læben tyst
Og vinker.
Hun har Smykker paa Panden og Guld om Arm,
Fra tusinde Stene om Hals og Barm
Det blinker.
Hvor var nu en saadan, som stod imod,
Og kasted sig ej for den Skønnes Fod,
Hun, som bestandig saa blændende stod
Og saa' de mange i Støvet? -
Jeg kommer, jeg giver mig i din Vold,
Bedende rækker jeg efter dit Skød.
Men hvi er din Haand saa isnende kold?

Du er død, Venezia, død!

Og bag mig, over den mørke Kanal,
Som aldrig varmes af Solens Lue,
Aldrig er Spejl for Maanens Oval,
Svæver i Luften en Bue.
Den krummer sig ud som en Kæmpearm,
Den bærer, som i en hængende Karm,
Fra Dogens Vindu til Fængslets Tag,
Hvad er det? - En Sarkofag?

Døden nær Dogen! Jeg tvivler ej mer.
Det er »Sukkenes Bro«, jeg ser.
</body>
</poem>

<poem id="drachmann1999052233">
<head>
   <title>Jeg hører i Natten den vuggende</title>
   <toctitle>Jeg hører i Natten den vuggende</toctitle>
   <indextitle>Jeg hører i Natten den vuggende</indextitle>
   <firstline>Jeg hører i Natten den vuggende</firstline>
   <quality>korrektur1,kilde</quality>
</head>
<body>
Jeg hører i Natten den vuggende
Lyd fra Venezias Vand;
Det kommer hid over
Med klagende Vover,
Som nærme sig, langsomt dukkende
Under den buede Bro,
De komme som smaabitte Dværge
Fra Marmorpaladsernes Bjerge
I Rader paa to og to.
De bære en Byrde, de synge en Sang,
En Ligbegængelse er deres Gang;
Stemmerne slaa mig i Møde:
   Snehvide, Snehvide, Du døde!

Jeg øjner i Natten det blændende
Syn af et hvidklædt Barn
Med voksblege Kinder,
Som drager, som minder,
Som gør, at min Pande bli'r brændende,
Gør, at mit Hjerte bli'r Is.
Det rolige Strøg over Øjet,
Og Hænderne sammenføjet
Om Brystet paa barnlig Vis.
Fra Barmen, som højner sig kysk og ren,
Nedglider en grøn Oleandergren; -
Hvi var det, Stemmerne løde:
   Snehvide, Snehvide, Du døde!

Saa svinder i Natten det vigende
Kor af det vuggende Vand.
Det sortner hid over
Med skyndsomme Vover,
Som glatte, hinanden bekrigende,
Ud, hvad de tegnede før.
De drage, de smaabitte Dværge,
Tilbage til deres Bjerge
Ind gennem Morgnens Dør.
Jeg sidder paa Tærkslen forstandig og klog.
Men hvi kan et Syn i en Æventyrbog
Saadan om Natten os møde - ?
   Snehvide, Snehvide, Du døde!
</body>
</poem>

<poem id="drachmann1999052234">
<head>
   <title>Adria</title>
   <subtitle>Farvel fra Lido</subtitle>
   <toctitle>Adria</toctitle>
   <indextitle>Adria</indextitle>
   <firstline>Farvel Du Hav, som Horats besang</firstline>
   <quality>korrektur1,kilde</quality>
</head>
<body>
Farvel Du Hav, som Horats besang,
Og kaldte saa grusom, barbarisk og andet -
Den smidige, romerske Spytslikkerskjald,
Som kunde paa Fingrene Føddernes Fald,
Var som Katten bange for Vandet.

Paa Villaen sad han, skaldet og fed,
Og væved den snusfornuftigste Lære,
Om hvordan man vasker sin Stilebog ren,
Og hvordan man tækkes Hs. Højhed Mæcen
Ikke mindre end Frøken Hetære.

O Adria, gab med en vældig Hiat
Og stænk over Stranden en Række Vokaler,
Og blæs en Fanfare, en Ryttersang,
Og send dine Strømme, at rense en Gang
Alle Flaccers sabiniske Kastaler!

Vi trænger, vor Tid, til en Renselsesfest
For alle de Stillevands sivende Pytter;
Blandt alle de Enge med duftende Hø,
Hvor Sangene gaar om »den dejlige Mø«,
Til en rask galopperende Rytter.

Vi trænger, vor Tid, til et dygtigt Choc,
Som kaster i Støvet de ældgamle Byrder,
Til saadan en rigtig forvoven Ulan,
Der viser sig hui, som den gamle Pan,
Og forfærder de fløjtende Hyrder. -

Farvel. Du blaagrønne Ærens Mark,
Hvor Tusinder venezianske Galejer,
Som prustende Heste, med Vinden om Kap,
Med raslende Staal over Sadelknap,
Løb ud hvert Foraar til Sejer.

Du svulmer i Dag adriatiske Hav,
Som vogted Du over din gamle Ære,
Som følte Du selv Dig en saadan Kaptajn,
Med Brystet mod Stormen og Kuglernes Regn,
Den vældigste Condottiere.

Erindrer Du Lønnen, som Byen Dig gav?
Erindrer Du <i>det</i>, som din Hu da besjæled?
De rakte en Ring Dig, den hang paa dit Bryst,
Da bæved Du, Hav, af den højeste Lyst:
Med Venezia blev Du formælet!

Jeg tager min Sang fra dit blaagrønne Dyb,
Jeg tager mit Maal fra din knejsende Bølge;
Jeg tager den Ring, som Du selv har tabt,
Jeg tager den Lykke, jeg selv har mig skabt,
<i>Din</i> Brud skal til Norden mig følge.
</body>
</poem>
</content>
</section>

<section level="1">
<head>
   <toctitle>Epilog</toctitle>
</head>
<content>

<poem id="drachmann1999032235">
<head>
   <title>Broget Løv</title>
   <toctitle>Broget Løv</toctitle>
   <indextitle>Broget Løv</indextitle>
   <firstline>Se, jeg rækker Dig en Krans</firstline>
   <quality>korrektur1,kilde</quality>
</head>
<body>
Se, jeg rækker Dig en Krans
Af de dugbesprængte Blade,
Hamret ud af Guldets Flade,
Efteraarets røde Guld.
Ormen har vel brudt et Hul
I Metallets skøre Hinde,
Men til Gengæld vil Du finde
Farvespillet dobbelt skønt,
Dobbelt fint forgrenet Aaren,
Mere kunstnerisk den hele
Slyngning i dens mindste Dele,
End en Krans, som jeg i Vaaren
Slynged let af Lysegrønt.

Har jeg saaret Dig maaske?
Vil om Vaaren ej Du mindes?
Lad mig i dit Øje se,
Om Tilgivelse der findes!

Dette Blik, ja det var mit,
Mit i hine Foraarsdage,
Hvormed nu kun Høstens Klage
Holder som en saaret Ganger,
Som en mødig Vandrer Trit.
Dengang red jeg lystigt Ridt,
Prinseridt i Fløjelskappen,
Med min Glut paa Sadelknappen,
Over Verden milevidt.
Og jeg bøjed mig forover,
Og jeg drak dit lyse Smil;
Barmen steg i fulde Vover,
Og jeg slynged om Dig Armen,
Kyssed Øjet, krysted Barmen,
Medens Gangerhoven sprang
Over Jorden frem med Klang.

Nu er jeg en Spillemand.
Jeg har lukket Prinsen ude,
Jeg er bleven angst og bange
For den høje Herskerstand.

Jeg har vandret paa min Fod,
Hvor de stejle Dybder lude;
Men er altid sikrest, hvor
Kun paa to Ben Rejsen gaar.
Hvor de andre sad til Hest,
Har jeg gaaet, drømt og spillet,
Set dem smile, gaaet sindig,
Øvet mig og glemt al Verden,
Til en Dag en Verden lukked
Porten op og bad: Træd ind!

Her er Blomster fra mit Hjerte,
Her er Frugter fra mit Sind,
Modne Frugter; vær ej bange;
Her er alt mit Gods og Land.
Tag mod Gaven, glem dens Giver:
Husk: jeg er en Spillemand;
Tag mod mine Sange!
</body>
</poem>

<poem id="drachmann1999032236">
<head>
   <title>I Havestuen</title>
   <toctitle>I Havestuen</toctitle>
   <indextitle>I Havestuen</indextitle>
   <firstline>Ak, gode Kære, sæt Dem hen og syng mig en Sang</firstline>
   <quality>korrektur1,kilde</quality>
</head>
<body>
Ak, gode Kære, sæt Dem hen og syng mig en Sang,
De andre er i Haven, vi er ene.
Paa dette Blad, som egner sig
For Pennen særlig, tegner jeg
Imidlertid et Rids af Lindens Grene.

En Pennetegning. Det var ret; slaa Tonarten an!
Den klinger - ja jeg véd ej - saa forgangen.
Nej vend Dem ej saa hyppig om
At se paa mig, hvor langt jeg kom,
Jeg passer Lindetræet, pas De Sangen!

Erindrer De, det var en Aften - hør blot en Gang,
Og afbryd hverken Spillet eller Sangen -
Da Maanen stod saa rød og rund,
En dejlig Sommeraftenstund,
Saa gik vi hen til Linden, langs ad Gangen.

Der stod en Bænk; De var lidt træt, og saa tog vi Plads,
Vi sad saa tavse, Side om Side;
De nynned, Melodien kun;
Hvad Teksten var, til denne Stund
De røbed ej, og jeg fik ej at vide.

Men nu, ja hør, nu synger De den selvsamme Sang,
Og Ordene sig dybt i Hjertet trænger:
»Ak, tal dog til mig, røb det kun;
»Du skal faa Svar med Blik, med Mund;
»Jeg el....« Men hvorfor synger De ej længer?
</body>
</poem>

<poem id="drachmann1999032237">
<head>
   <title>Afsked i Høst</title>
   <toctitle>Afsked i Høst</toctitle>
   <indextitle>Afsked i Høst</indextitle>
   <firstline>Jeg lytted til Stormens manende Røst</firstline>
   <quality>korrektur1,kilde</quality>
</head>
<body>
Jeg lytted til Stormens manende Røst,
Da jeg laa ved dit Bryst.
Du fatted mit Hoved i kærlige Hænder
Og nynned mit Øre den Vise for,
Som har tusinde Vers, og som aldrig, som aldrig ender.

Det var Visen om Kvindens trofaste, ømme,
Evige Elskov - og Mandens ustadig Drømme.

Jeg lytted til Stormens susende Røst
Derude i Høst.
Mit ene Øre laa tæt til dit Hjerte,
Det suged de milde Bebrejdelser ind,
Og de faldt paa mit Sind
Med Sandhedens Vægt og dens Smerte.

Mit andet Øre laa aabent for
Den manende Vind,
Som strøg over Land,
Og som kaldte i Vaaben mit rullende Blod,
Alle vore Venner, mit unge Mod,
Og din Fjende, den graa Forstand.

Jeg hørte Stormen, jeg laa ved dit Bryst,
Jeg lytted, delt, til den dobbelte Røst.
Jeg var en Mand.

Og nu er Dagen for Afsked kommen.
Hej op, I Svende, læg Gjord om Hest,
Min Ransel paa Sadlen, og glem ikke Kappen,
Pistoler i Hylstret, og Sværd over Knappen,
Nu ville vi ride af Gaarde i Fred,
Men kommer der en os i Vejen,
Vi rider ham ned!

Og Træerne vare saa gule
Langs ad den dybe Allé,
Bag Skyerne ikke en Smule
Solskin at se:
Saa ville vi lysne vor Vej med en Sang;
Syng mig den Vise, som var min Fryd,
Stem op, I Svende, til Gigernes Lyd:
»Vi kommer, mit Hjerte, tilbage engang!«

Og naar jeg standser derude i Slaget
Og hviler mig ensom fra Tumlen og Braget,
Saa vil jeg blotte mit Hoved og lytte
Og høre en Vise, jeg lærte engang,
Som har mange Vers, og som aldrig ender:
Den stille Ventendes Sang!
</body>
</poem>

<poem id="drachmann1999032238">
<head>
   <title>Den sidste Svale</title>
   <toctitle>Den sidste Svale</toctitle>
   <indextitle>Den sidste Svale</indextitle>
   <firstline>Jeg stirred op i den blegnende Luft</firstline>
   <quality>korrektur1,kilde</quality>
</head>
<body>
Jeg stirred op i den blegnende Luft,
Hvor Guldstriber svømmed som Sildestimer;
Jordvinden slog imod Skyen en Duft
Af gærende sød, oversanselig Klage,
Af al den Rædsel, der viger tilbage
For Vintrens Iskys, og al den Jubel,
Der klynger sig fast, med Feberkys fast
Til Sommerens sidste, lyksalige svindende Timer.

Mit modige Hjerte skjalv som et Løv,
Der hvirvles af Sted over vinkende Skove:
»Du hastige Flyver for Vinden, tøv,
Tag os med paa din Flugt gennem Luftens vigende Vove!«

Sørgmodig jeg saa' mod de gule Hænder,
Der vifted Farvel med en pjusket Barret.

Nu er vi fattige alle,
Aaret er sygt og træt,
Sommeren ender,
Skyen har Istaarer grædt!

Vi sad, hvor Ranken har slynget
I Lindenes Grene sit lukkende Net,
Tæt til hinanden klynget,
Tavse, til Afsked beredt, paa vort Mødesteds hellige Plet.
Vi skulde vel sige det sidste Ord,
Vi havde ej Mod til at tale;
Jeg stirred mod Guldstribens svindende Spor,
Jeg øjned i Luften, mod Syden paa Flugt,
En ensom flyvende Svale.

Det var den sidste. Dens Vingespids
Skar som et Knivsblad i Æthervunden;
Saaret lukked sig lynsnart til;
Og saa var Svalen forsvunden.

Jeg fulgte dens Kurs. Saa greb jeg den Haand,
Som søgte saa ængstlig min at bevare:
Kæreste Hjertensven, Jeg maa gaa; lad mig fare!
Saa' Du den Hilsen, jeg fik:
Hvorfor da Tiden forhale?
Jeg ser paa dit Blik,
Du forstaar, jeg maa gaa; jeg er Svale!

Jeg hilser med Kvidren min egen Natur,
Naar Middelhavsvoven jeg atter skuer;
Der toner en Sang i den gladeste Dur
Derop fra Landet, hvor Røgstøtten truer,
Og Solen smiler og kysser de rødmende Druer.

Den Sol, som hist er en fyrig Viv,
Med Smil og Kærtegn som Elskerinden,
Er her en Husmoder streng og kold,
Som ligger hveranden Dag i Kiv
Med Regnen og Vinden;

<i>Hun</i> hænger paa Loftet sin Parasol
De tre Fjerdingaar eller mere,
At Regnen den ej skal spolere;
Og Stormen synger sin evige Mol,
Og Smilet fryser paa Kinden.

Jeg lader Ravnen og Kragen den graa
Og Spurvene blive tilbage;
De fik jo ikke saa sart et Skind,
De putter i Revner og Sprækker sig ind,
De slaar sig igennem, som de kan bedst,
Og tager Midlerne ikke saa nøje;
De fik en hjemmegjort Trøje,
Som skærmer mod Regn og mod Blæst .....

Men kommer Vaaren med solrige Dage,
Med blinkende Skyer som Sildestimer,
Og korte Nætter, som rækker Lyset
En Haand over Dagningens dæmrende Timer:
Saa kommer Svalen tilbage.
Saa fanger Du glad din Flyver ind,
Saa tændes der Blus paa din blege Kind;
Ej mer' skal vi Afskeden friste:
Saa bliver Rejsen den sidste!
</body>
</poem>
</content>
</section>
</workbody>
</kalliopework>

<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1885" author="fonss" status="complete" type="poetry">
<workhead>
   <title>Ad slyngede Stier</title>
   <year>1885</year>
   <notes>
      <note>Teksten følger Otto Fønss: <i>Ad slyngede Stier</i>, Gyldendalske Boghandler, Kbh., 1885.</note>
   </notes>
   <pictures>
       <picture type="titlepage" src="1885-p1.jpg">Titelbladet lyder ,,Ad slyngede Stier. / Digte / af / Otto C. Fønss. // Kjøbenhavn. / Gyldendalske Boghandels Forlag (F. Hegel &amp; Søn). / Fr. Bagges Bogtrykkeri. / 1885.''</picture>
   </pictures>
   <quality>korrektur1,korrektur2,side,side</quality>
   <source facsimile="11530805534F_color.pdf"  facsimile-pages-num="106" facsimile-pages-offset="10">Otto Fønss: <i>Ad slyngede Stier</i>, Gyldendalske Boghandler, Kbh., 1885.</source>
</workhead>
<workbody>

<poem id="fonss2018042201">
<head>
    <title>Et Interieur</title>
    <firstline>Igjennem Rankens svejende Markise</firstline>
    <source pages="1-4"/>
    <quality>korrektur1,korrektur2,side,side</quality>
</head>
<body>
Igjennem Rankens svejende Markise
ind strømmer Lyset ad den aabne Dør,
og Skyggen af det fine Planteslør
sig tegner paa Kaminens hvide Flise.
En frodig Vedbend, saftig af Kulør,
gror langs ad Væggen som en malet Frise;
en Bogreol — og et Klaver i Krogen —:
Er heri noget, som kan fængsle nogen?

Og dog — skjønt alting simpelt og bekjendt er,
bag alt sig skjuler dog en Poesi;
der er et hemmelighedsfuldt deri,
en Stemning, som jeg uvilkaarlig venter
skal fra Klaverets gulnede Tangenter
sig løfte som en sagte Melodi:
Jeg véd ej ret, <i>hvordan</i> jeg vilde vente den,
men lød den, er jeg vis paa, at jeg kjendte den.

Det er saa svært paa sligt sig at besinde
og vanskeligt i Ord at faa det sagt:
hvorledes Luften, Lyset — alt herinde
mig griber med en uforklarlig Magt;
— at alting staar i en usynlig Pagt,
aandslegemlig Forbindelse med <w>hende</w>,
hvis Væsens Harmoni, hvis Tankes Rénhed
forener alting til en mystisk Enhed.

Til hende søger først og sidst mit Blik,
thi kun hos hende finder alt Forklaring:
<i>Hun</i> er hin Stemnings fulde Aabenbaring,
den, i hvis Liv Personlighed den fik;
fra hende skjult den gjennem alting gik,
thi hun fik Livets Fylde i Forvaring;
og <i>hendes</i> Haand er her den alting dannende,
og <i>hendes</i> Aand sig sænker over Vandene.

Hun hviler gratieust i Gyngestolen
med Blikkel rent fordybet i en Bog,
halvlukt er Øjets silkefryndste Laag
som Rankesløret hist for Sommersolen.
Hun sidder tavs, men under Morgenkjolen
de unge Længsler tale deres Sprog,
thi sagte svulme Barmens runde Vover,
mens Drømmens Morgenskjær gaar hen derover.

Den venstre Arm, blødt under Nakken lagt,
bag Haarets Net fremtitter, hvid og buttet,
en skræmmet Skjønhed lig, der sig forputted’
og bag et Silkeforhæng staar paa Vagt.
Den spæde Fod, af Skoens Hylster smuttet,
fremkigger bag den lyserøde Dragt
og ligner, mens af Skjulet skjælmsk den stjæler sig,
en Amorin, som mellem Roser fjæler sig,

Valmuen er saa brændende og rød,
og den kan dysse Smerterne i Slummer, —
Ak, men den har ej hendes Læbers Glød,
og kun en stakket Fryd mod dem den rummer.
Hvad kan som de vel dysse Sjælens Kummer,
og hvad kan skjænke vel en Trøst saa sød?
— Hvad Under da, hun trodser hver en Lignelse,
naar hendes hele Væsen er Velsignelse.

— Ak, spørg mig ej, hvor Tiden vel blev af,
mens skjult jeg her den skjønne har beluret!
Tror De maaske, Aktæon saa’ paa Uhret,
da ubevogtet han Gudinden traf?
— Velan, jeg æske vil den samme Straf
og trænger dristig ind i Jomfruburet.
Og som Braminen flyr fra Livets Scene,
min Sjæl sig sænker i «det Evig-Ene»! —
</body>
</poem>

<poem id="fonss2018042202">
<head>
    <title>Foraarsvandring</title>
    <firstline>Træd varsomt, Allerkjærest min</firstline>
    <source pages="5-7"/>
    <quality>korrektur1,korrektur2,side,side</quality>
</head>
<body>
Træd varsomt, Allerkjærest min,
fra Løvets lyse Baldachin
    paa Engens Bolstre bløde;
thi er din Fod end let og fin,
maa dog for hvert uagtsomt Trin
    en Blomst med Livet bøde.

Hvor Brystet aander let og frit!
— Den gamle Vinters Mareridt
    ej Aandedrættet kvæler.
Og Gud ske Tak, vi blev ham kvit!
— Er det et Under da, at lidt
    for Datteren man kæler?

Den unge Vaar, saa faur og sød,
saa jomfruskjær, saa hvid og rød,
    kan Sind og Sans fortrylle.
Hun er mod Somrens modne Glød
som Akvarellens klare Lød
    mod Oliefarvens Fylde. —

— Hun spreder i den lune Nat
Ranunklens gyldne Elverskat
    langs Mosens sorte Floder;
— gjør Gaaseurten sølvermat,
gi’er Nellik’roden Fløjelshat
    med lysrødt Silkefoder.

Pragtstjærnen gjør hun rød og bleg,
Engkarse og Forglemmigej
    som hvid og blaa Emaille;
gi’er Kjæruld Svaneduns Kavaj
og planter Iris, slank og svej,
    i Kjærets grønne Ballie.

— Med hvidt og grønt og violet,
med blaat og gult er hver en Plet
    besprængt i Vaarens Dage.
— Af Engens brogede Palet
vil til en straalende Buket
    vi Farvetoner tage.

— Sæt varsomt da din lille Fod,
at med uskyldigt Blomsterblod
    Du Vaarens Dragt ej pletter!
Husk — ogsaa <i>os</i> var Vaaren god,
vor Elskov randt jo af dens Rod,
    — den <i>Sommer</i> os forjætter! —
</body>
</poem>

<section level="3">
<head>
    <title>Sonetter</title>
</head>
<content>

<poem id="fonss2018042203">
<head>
    <title>Orfeus</title>
    <toctitle><num>I.</num>Orfeus</toctitle>
    <firstline>Hin Daad, som evigt skjærmer Orfeus’ Minde</firstline>
    <source pages="8"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Hin Daad, som evigt skjærmer Orfeus’ Minde,
hint Maal, hans egen Svaghed lod ham svige:
fra Skyggernes det ubekjendte Rige
sit halve Liv, sit dyreste at vinde, —

Mod samme Daad hver Kjærlighed vil hige,
hin Sangers Maal den evigt slutter inde.
Skjønt i forandret Form — vi begge finde,
hver Gang der elskes mellem Svend og Pige.

Saa tidt dit Øje, Elskte, mødte mit,
saa tidt vi af vor fælles Elskov øste,
saa tidt din rene Sjæl i min sig sænked’ —

det Liv, som var i Drømmens Taage lænket,
det allerbedste i min Sjæl Du løste
og førte det til Livet frem som <i>dit!</i>
</body>
</poem>

<poem id="fonss2018042204">
<head>
    <title>Under Vægtens Tegn</title>
    <toctitle><num>II.</num>Under Vægtens Tegn</toctitle>
    <firstline>Med gaadefulde Ildtegn tæt bedækt</firstline>
    <source pages="9"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Med gaadefulde Ildtegn tæt bedækt
udspændes Nattens Kuppel over Jorden:
et Vidne om en evig fastsat Orden —
en Spaadomsbog for Menneskenes Slægt.

<i>Vor</i> Stjærne, Elskte, er den gyldne <i>Vægt</i>,
som straaler klart paa Himlen hist i Norden.
Et helligt Symbolum den er os vorden,
hvorunder Livets Kamp kan føres kjækt.

Lig tvende Skaale vore Hjærter ere;
af Elskov sammenknytted’ til et Hele,
gjensidigbaarne, de hinanden bære.

Hver Sorg og Fryd, som Himlen vil os skikke,
vi ligelig paa Skaalene fordele:
Da stemmer Vægten — Byrden føles ikke.
</body>
</poem>

</content>
</section>

<poem id="fonss2018042205">
<head>
    <title>Nattevagt</title>
    <firstline>Yppigt om Søjlerne Vinløvets frodige</firstline>
    <source pages="10-11"/>
    <quality>korrektur1,korrektur2,side,side</quality>
</head>
<body>
Yppigt om Søjlerne Vinløvets frodige
      Ranker sig snor;
Druer som Taarer saa tunge og blodige
      under dem gro’r.
— Elskede! trygt i den løvrige Hules
      duftende Ly
      yndig og bly
selv som en blussende Drue Du skjules.

Sov Du kun trygt! Din uskyldige Herligheds
      Vogter er nær;
Foran Dit Paradis vaager min Kjærligheds
      flammende Sværd.
Ingen skal naa’ bag den fyldige Ranke
      Kjortelens Flig; —
      Ildstøtten lig
over Din Helligdom svæver min Tanke!

— Fri Dig, mit Kys, fra hver Smitte af Syndighed
      flyv saa derind!
Omsvæv den kyske, den slumrende Yndighed,
      kjøl hendes Kind!
End saa Din Flagren bag Læbernes røde,
      flammende Glød! —
      — Salige Død!
Nyskabt imorgen Dig Flammerne føde!
</body>
</poem>

<poem id="fonss2018042206">
<head>
    <title>Et stjaalent Øjeblik</title>
    <firstline>Se her, hvor Stien gjør et Sving</firstline>
    <source pages="12-13"/>
    <quality>korrektur1,korrektur2,side,side</quality>
</head>
<body>
Se her, hvor Stien gjør et Sving,
hvor Buskene os dækker, —
her skader det vist ingen Ting,
at fast i mine Armes Ring
Dit smækre Liv jeg lægger.
Og medens Linden, biødelig
med Blomster os bedrysser,
er der vist ingen Dødelig,
som aner, jeg Dig kysser.

— Vær hilset, Vaarens Atterkomst,
vi nyde Dig i Flugten!
Min Elsktes Kinder staar i Blomst,
og Læben sætter Frugten.
Og hun, som er saa favr og sød,
hun byder mig den, frisk og rød,<note>rød,] rød.</note>
og hvidsker sagte: «Pluk den»! —
</body>
</poem>

<poem id="fonss2018042207">
<head>
    <title>Nyforlovede</title>
    <firstline>Musiken dæmpet gjennem Parken lød</firstline>
    <source pages="14"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Musiken dæmpet gjennem Parken lød,
hvis Fløjelsdragt med Maanesølv var spættet.
— Bag Roserne paa Bænken ved Buskettet
Du hvilte efter Dansen paa mit Skjød.

Og under vore første Kjærtegns Glød
Dit brune Haar, i Knude sammenflettet,
opløste sig, af Natteduggen mættet,
og rigt og duftende omkring os flød.

Tæt som en Klokke det sig om os lukked’;
men Favn i Favn dybtaandende vi dukked’
til Bunden af vor Elskovs stille Hav.

Og dèr, hvor de profane Røster tav,
sank Ensomheden ned som en Befrielse
og gav vor Pagt sin hellige Indvielse. —
</body>
</poem>

<poem id="fonss2018042208">
<head>
    <title>Lyse Nætter</title>
    <firstline>Over Himlens lukte Bom</firstline>
    <source pages="15-16"/>
    <quality>korrektur1,korrektur2,side,side</quality>
</head>
<body>
Over Himlens lukte Bom
Lysets hvide Bølgeflom
højtopsvulmet brister;
fylder Nattens øde Rum
med en Regn af Gnister.

Natten paa sin Løjbænk blød
halvbevidst, med stille Glød,
sødtbetagen drømmer.
— Over hendes Jomfruskjød
Gyldenregnen strømmer.

Og hvor Mulmets Rødder gror
nede i den dunkle Jord,
Livets Kim befrugtes.
Sommernattens Blomsterflor
mildt af Duggen fugtes.

Ja, ved Lysets stærke Bliv
selv et Blink af Havets Liv
Øjet blændet skimter —
Under Kjølens skarpe Kniv
Morildsflammen glimter.

Luft og Jord og Skov og Strand
om Naturens Elskov kan -
sære Ting fortælle.
Hverken Kvinde eller Mand
modstaa kan dens Vælde.

— Sværm ej sent ved Sø og Krat,
thi den elskovssvangre Nat
er en farlig Frister,
— naar bag Himlens Bolværk brat
Lysets Bølge brister.
</body>
</poem>

<poem id="fonss2018042209">
<head>
    <title>Af Aarets Historie</title>
    <firstline>Nu slippes Høstens Lidenskaber løs</firstline>
    <source pages="17-18"/>
    <quality>korrektur1,korrektur2,side,side</quality>
</head>
<body>
Nu slippes Høstens Lidenskaber løs
og lægge Skovens kyske Skjønhed øde.
Den bliver brun som en Zigeunertøs
med fulde Former og med Læber røde;
snart spejlende sig i det stille Vands
blanktslebne Glar, tungsindig og bedrøvet, —
snart revet hen i Vindens vilde Dans,
saa højt omkring dens Hoved hvirvles Løvet.

— Derefter Stilhed. — Langs den øde Vej
de nøgne Træer rangle som Skeletter,
og efter Høstens vilde Hurlumhej
indtræder stille, rene, kolde Nætter.
Klart blinker Maanens hvide Sølverskjold,
— en mægtig Skikkelse af Natten dukker.
Med ham oprinder der en klassisk Old,
thi <i>Vinteren</i> er Aarets Billedhugger.

Han vinker, — og til hvide Marmorbrud
forvandles Enge, Moser, Sletter, Dale,
og flux opfyldes paa hans Mejsels Bud
med Billedstøtter Skovens øde Sale;
snart vredne under Lidenskabens Storm,
snart alvorsfuldt i ædel Ro de grunder; —
snart blotter Mejslen strængt den skarpe Form,
snart blødt og kvindeligt sig Linien runder.

Men — Tiden rinder, og den stolte Ro,
den klassisk rene Form i Kunsten tabes.
Paa egen Kraft tør Vintren mer ej tro,
og ingen nye Idealer skabes.
Indsunken er den kraftige Gestalt,
Alt i Naturen peger mod Forandring;
den sidste Marmorblok i Skoven faldt, —
Og nu begynder <i>Vaarens Folkevandring</i>.
</body>
</poem>

<poem id="fonss2018042210">
<head>
    <title>Foraarsskov</title>
    <firstline>Alt rejser efter gammel Skik</firstline>
    <source pages="19-20"/>
    <quality>korrektur1,korrektur2,side,side</quality>
</head>
<body>
Alt rejser efter gammel Skik
i rig og straalende Gothik
den ranke Bøg sin Kirke.
Og Altertæppets Mosaik
med blaa og hvide Perlestik
Skovanemoner virke.
Højt over Vintrens Sarkophag
Spidsbuen slank sig hvælver,
og lig et flosset Silkeflag,
— et Sejerstegn fra Kampens Dag -
Hvidbirkens Krone skjælver.

Forhøjet Granen har sit Spir, —
og ved dens Rod, ad skjulte Stier
gaa Myrerne paa Naale.
Stolt rejser Bregnen sit Gevier,
Violen aabner sit Visir,
for Foraarssolens Straale.
Alt smykker sig til Vaarens Kur;
— men bar og fremmed <i>Egen</i>
midt i den ny Arkitektur
sin vredne Rococofigur
betragter helt forlegen.

- Og hentet dybt fra Livets Grund
der strømmer af hver Blomstermund
en frisk og krydret Virak;
«Et saadant Offer bringes kun,
hvor Sjælen selv er ren og sund» —
siger den vise Sirach.
O, Vaarens Jomfru, kysk og bly,
til os med Frelse stegen, —
gjør ogsaa mig paa Sjælen ny,
at ej i Livets Foraarsgry
jeg vissen staar som Egen!
</body>
</poem>

<poem id="fonss2018042211">
<head>
    <title>Varm Sommerdag ved Stranden</title>
    <firstline>Tunge Middagsskyer vælte</firstline>
    <source pages="21-22"/>
    <quality>korrektur1,korrektur2,side,side</quality>
</head>
<body>
Tunge Middagsskyer vælte
op bag Kystens Klittebræm,
og fra Tangens brune Bælte
lister Ebben sagte frem.
Dybet dorsk og tørstig tømmer
Bugtens Kumme Slurk for Slurk,
Baaden som en flakt Agurk
paa sin grønne Side drømmer.
— Fiskerens den lille Purk,
henrykt ved det flade Pløre,
fanger Krabber paa en Snøre —
Solen, lig en shakspearsk Skurk,
smelter Bly i Drengens Øre.
— Hist fra Hyttens Skorstenspibe
Røgen som en blaalig Stribe
bugter sig mod Himlen træg. —-
Mutter sysler i sit Køkken;
men bag Husets Gavl i Skyggen
sidder Datteren, med Ryggen
støttet mod den hvide Væg.
Halvt en Jomfru, halvt et Barn,
luftig klædt i Middagsvarmen,
brun i Nakken, hvid om Barmen,
knytter hun et Fiskergarn.
Tanken flakker dog saa vide,
Haanden glemmer tidt sin Dont,
og de mørke Øje glide
mod den fjærne Horizont.

Blikket sløres, Viljen svækkes
i den hede Middagsstund.
Ene Phantasien vækkes,
og med gyldne Syner dækkes
Middagshimlens matte Grund; —

indtil Øjet blændet lukker
sig for Drømmens Farveglød,
— Haanden synker slap i Skjød,
og den lune Luftning vugger
Pigen i en Slummer sød.
</body>
</poem>

<poem id="fonss2018042212">
<head>
    <title>Skjøn Jomfru</title>
    <firstline>Skjøn Jomfru løfter sin Kjoles Bort</firstline>
    <notes>
        <note>Cf. folkevisen om <xref poem="folke2000012901"/>.</note>
    </notes>
    <source pages="23-24"/>
    <quality>korrektur1,korrektur2,side,side</quality>
</head>
<body>
Skjøn Jomfru løfter sin Kjoles Bort
og viser sin Fod, den spæde:
«Hvortil tror I vel den er gjort,
om ej til Dansen at træde»!

Skjøn jomfru blotter sin hvide Arm
med blaalige Runer ristet:
«Vis mig den Yngling, som ej blev varm,
naar denne Slange ham fristed’».

Skjøn Jomfru spidser sin Læbe smukt,
mens halvt sig Øjnene lukke:
«Saa’ Du i Skyggen den modne Frugt
og lysted’ den ej at plukke»!

Skjøn Jomfru gløder sit Øjes Pil
og spænder saa Brynenes Buer:
«Du vare Dig vel for Ælvens Smil,
med Vanvid Din Sjæl hun truer».

Skjøn Jomfru blotter bag Silkebræm
Brysthvælvets bristende Vove:
«Ungersvend, vogt Dig for Elverhjem,
og læg Dig ej dèr at sove»!

- - Skjøn Jomfru, Giften er i mit Blod;
ved Elverhøj har jeg sovet!
Usalig ligger jeg for Din Fod,
— Knus med Din Hæl mit Hoved!
</body>
</poem>

<poem id="fonss2018042213">
<head>
    <title>En Navn</title>
    <firstline>Det hænder mig, Kjære, i Drømme tidt</firstline>
    <source pages="25-26"/>
    <quality>korrektur1,korrektur2,side,side</quality>
</head>
<body>
Det hænder mig, Kjære, i Drømme tidt,
— ak hvor kan ej Drømme forføre —
jeg hører Dig komme med lette Skridt
og nærme Din Mund til mit Øre;

og medens Din Aande, saa ren og sund,
min brændende Kind forfrisker,
med gjækkende Smil om Din søde Mund,
Dit <i>Navn</i> Du sagte mig hvidsker.

— Da river jeg mig af Drømmens Favn,
min Tanke paa Maagevinger
i Mulmet dukker at gribe Dit Navn,
mens end for mit Øre det klinger.

— Men ak! som en svindende Melodi
dets Lyd forviskes, dets Klang er forbi.
Jeg lytter i Natten med stigende Savn,
— det viger, det viger, — Dit Navn, Dit Navn!
</body>
</poem>

<poem id="fonss2018042214">
<head>
    <title>Erotiske Studier</title>
    <firstline>Vor Guldregn staar i sit fejreste Skrud</firstline>
    <source pages="27-34"/>
    <quality>korrektur1,korrektur2,side,side</quality>
</head>
<body>
Vor Guldregn staar i sit fejreste Skrud,
den vilde Rose er sprungen ud,
som dækker Verandaens Sider.
— Bag Rosenvægge med gyldent Tag
Skjærsommer vi nyde i fylde Drag,
mens Eftermiddagen henglider.

Foran mig ligger den store Bog.
Jeg læser og bliver dog lige klog,
— ved <i>Dig</i> mit Øje sig fæster.
Du blusser i fagreste Ungdomsglans —
Hvor kan Du da tro, jeg kan have Sans
for Kunstens smulrende Rester?

Du dækker Din Pande med mørke Sky’r
og kalder mig barsk for et Dovendyr,
som ikke Dit Selskab fortjener, — —
Nej Elskede — Søde, forlad mig ej,
— jeg falder i Søvn, hvis Du gaar Din Vej!
— Bliv heller og hør, hvad jeg mener!

Jeg mener, at her bag Rosernes Flor,
hvor Fuglestemmernes Jubelkor
klinger som bløde Præludier,
hvor Virak bølger paa Luftens Flod, —
maa Lejligheden vel kaldes god
for kunsthistoriske Studier, —

Men — Notabene — det hele frit!
Bogen maa lægges til Side lidt,
skjønt Du vil moralisere.
Med Armen omkring Dit slanke Liv,
med Blikket paa Dig, min yndige Viv,
— saadan vil jeg studere!

Hvor er Du dog bleven fortryllende, Du, —
Ja — <i>bleven</i>, thi Du er kjønnere nu, —
end den Gang, Du var forlovet.
Du dufter imod mig, saa ren og smuk,
saa frisk som den Rose med Morgendug,
der blomstrer over Dit Hoved!

Thi lyt, min Hustru, og vel Dig mærk,
at Du skal være det Billedværk,
om hvilket min Text skal slynges.
Sæt Dig da hid ved min Side smukt,
— Dit Blik skal løfte min Tankes Flugt,
saa ofte dens Vinger tynges:

---

Saa stille vi da vor Kundskabstørst!
Jeg trykker et Kys paa Din Pande først:
Det Spejl for de reneste Tanker.
Indrammet blødt af Dit mørke Haar
den er en solbelyst Tempelgaard,
omhegnet af yppige Ranker.

Men stiger mit Blik over Brynets Rand
til Øjet, som funkler derunder,
da staar jeg i et fortryllet Land,
en Lignelse næppe jeg finde kan,
og haabløst min Tanke grunder.
Thi Tanken er en hjælpeløs Mand
overfor Stemningens dybe Vand,
hvori kun Følelsen bunder.

Dog — tænk Dig en dæmrende maurisk Hal,
et Skovdyb med Marmorstammer,
Loftet en skinnende Perlemorsskal,
dunkle Ciffre og snirklede Tal
i Guld fra Væggene flammer.
Sagte vi vandre fra Sted til Sted,
til en Rislen vort Øre rammer;
Lyden os fører en Trappe ned,
— et Forhæng løftes — nu staa vi ved
et fyrsteligt Badekammer.

To Buer, sorte som Nubiens Søn,
foroven Kamret indfatter;
derunder den hvide Marmorbrønd,
hvorom sig Porfyret glatter.
I Badet — en af Dit eget Kjøn,
sansebedaarende, glødende skjøn,
Maurerens brune Datter. —

    Din Læbe er saa frisk og rød,
    at blegne maa den Usling,
    der praled’, at hans Øje nød
    Farvernes stærkeste Lueglød,
    den Gang i Sandets hvide Skjød
    han fandt en Purpurmusling.

---

Jeg løser i Tanken Dit brune Haar —
Ak, saa Du en Bræ i den lune Vaar
som Malm for Solgløden smelte.
Udover Brystets og Armenes Fylde
Lokkernes gnistrende Strømme skylle.
— Jeg løser i Tanken Dit brune Haar,
og Lokkerne naa til Dit Bælte!

Saadan har det set ud i det store,
den Gang de cimbriske Hære fore
ned ad Alpernes snedækte Side.
Dybt fra de nordlige Urskoves Tykning
mylre de frem over Bjærgenes Rygning.
    Brunlige Karle
ned mod de solvarme, yppige Dale
    dristigt paa Skjoldene glide.

---

Dog — fra Fjældet goldt og bart,
dèr, hvor Kongeørnen vaager,
fra det vilde Højlands Taager,
— imod Syden gaar vor Fart.
Flygtigt svævende vi snart
lægge bag os Appeninerne,
      hvor Kastanien
og den jomfruslanke Pinie
brede Skyggekaaber bløde
om det solforpinte Fjæld.
Lig en Kæmpecirkus øde
ligger udstrakt nu Campagnen
med en blaalig Bølgelinie
som sit fjærne Grænseskjel.
Ensomt hæve sig Ruinerne,
      Aquæducten
knejser som en Mammuthrad.
— Højt over Ødet vi svæve paa Flugten
      over Pontinerne
ind i den evige Stad. —

---

Til <i>Forums</i> Søjler os Vingen bar:
De reneste Former sig præget har
i Stenens stirrende Dødhed.
— Jeg mindes et levende Søjlepar,
hvis Marmorhvidhed forlenet var
med Silkens den kælne Blødhed. —

— Men Dagen iler, det gaar mod Kvæld;
og som en Slange med gyldne Skjæl
dybt under os Tiberen glimter.
— Afsted over Pavernes skumle Kastel!
— alt Kæmpefontænernes sølvblaa Væld
foran St. Pietro jeg skimter.

Og her, hvor Buonaroti selv
med Kuplens vidtspændte Himmelhvælv
gav Værket Geniets Stempel, —
<i>her</i> drømme jeg vil i den svindende Dag
om Tvillingkuplernes skinnende Tag,
som dækker Dit Hjærtes Tempel!

— Nu synker i Mulm den mægtige By;
men højt paa den glødende Aftensky .
vi svæve mod Nordens Sommer.
— Her er vi, Elskte! — endt er vor Flugt,
— Et Elskovsdigt blev dens hele Frugt.
— Ak, vær det en naadig Dommer!
</body>
</poem>

<poem id="fonss2018042215">
<head>
    <title>Kilden</title>
    <firstline>Dybt inde under Bakkens Fod</firstline>
    <source pages="35-36"/>
    <quality>korrektur1,korrektur2,side,side</quality>
</head>
<body>
Dybt inde under Bakkens Fod,
bag Skræppeblad og Buggeblod
og Hybenroser vilde,
omspændt af Egens nøgne Rod
opvælder der en Kilde.

Den sprudler frem i Vaaren glad
som fra et nysanstukket Fad
i Jordens svale Kælder.
Den kysser Bregnens lyse Blad
og Eventyr fortæller!

Men naar det henad Som’ren gaar
et Spind af Mos og Venushaar
dens klare Blik har blindet.
Dog — som et utillukket Saar .
forbløder den bag Bindet.

Og vil Du paa en høstlig Dag
med tyst neddæmpet Aandedrag
Din Kind mod Jorden lægge,
— Da hører Du den hulke bag
det grønne Plantedække.

— Men har Du selv et saaret Mod,
spandt Skæbnen, som Dig ej var god,
sit Net om Dine Fødder,
— vil hvert et Hulk bag Egens Rod
naa’ Dine Hjærterødder.
</body>
</poem>

<poem id="fonss2018042216">
<head>
    <title>Udsmeltning</title>
    <firstline>Det raa Metal i Ovnens Skjød</firstline>
    <source pages="37-38"/>
    <quality>korrektur1,korrektur2,side,side</quality>
</head>
<body>
Det raa Metal i Ovnens Skjød
forvandles under Flammens Glød,
og Kunstnerøjet funkler stolt,
naar Lavastrømmen frem sig skyder.
Thi lutret Sølv i Formen flyder;
— men Ovnen Slakkerne beholdt.

— Den samme stolte Kunstnerfryd
jeg nyder ved Din Stemmes Lyd.
— Naar Kjærligheden, dyb og øm,
sin Flamme i Dit Øje røber,
og Du i Sprogets Former støber
Dit Indres rige Tonestrøm, —

— Da føler jeg, Din ringe Skjald:
I dette Væld af rent Metal
er alt, hvad Dig ved Himlens Gunst
blev skjænket rigt og overflødigt
af ædelt, kvindeligt og lødigt,
udsmeltet skjønt — ved Elskovs Kunst.
</body>
</poem>

<poem id="fonss2018042217">
<head>
    <title>Sommerens Flugt</title>
    <firstline>I Skovens Lønkammer</firstline>
    <source pages="39-51"/>
    <quality>korrektur1,korrektur2,side,side</quality>
</head>
<body>
I Skovens Lønkammer,
dybest inde,
ubetraadt af
Jægerens Fod;
i dunkle Celle,
hvor Kildespringet
ustandset risler
og stille strømmer
til Træets Rod;
hvor Vinden hvisler
i høje Bregner, —
hvor Vedbendranken
langs Egens Bue
sin Slyngning tegner, —
Derinde hviler
paa Mossets Tæppe
under den viftende
Kæmpeskræppe
en dejlig Kvinde
i Blomstrings Aar.
Om Skuldrens Runding,
om Barmens Fylde
utæmmet bruser
det dunkle Haar.
Men Alvor kruser
den hvide Pande,
og mørkt hun stirrer
i Kildens Vande,
mens Sukket stiger
fra Brystets Hvælv —
— Det er Skovenes Dronning
<i>Sommeren</i> selv! —

Og hun løfter sit Hoved og hvidsker beklemt:
Hvortil er vel mit Liv bestemt,
udklækket af Solskin og Taarer;
      suger det Kraft
      af lønlig Rod
blot for at gyde sit friske Blod
i Naturens tusinde Aarer.
Tændes Længslens Glød
i mit Jomfruskjød,
forat Rosens Lue kan flamme rød? —
      Er det derfor kun,
      jeg blev frodig og sund,
at fra skjulte Kilder mit Liv forynges,
— for at Frugten paa Træet kan vorde rund,
og Axet af Kjærner tynges?
      Har for <i>mig selv</i>
      jeg intet Krav, —
Store Natur, af hvis Skjød jeg er steget,
— tager Du grusomt Alt, hvad Du gav,
      og skjænker deraf
mig <i>intet</i> at kalde mit eget? —

Da lyder som Svar gjennem Skovens Kroner
et Jagthorns brusende Toner.
Fra Kinden hun stryger det brune Haar,
og anelsesfuldt hendes Hjerte slaar,
da Tærnen med Bud indtræder:
«En fremmed Ridder for Porten staar,
han beder at stedes for Eder».

Da springer hun op fra Bøgens Rod
og vinker ad Pigernes Klynge;
de binde Sandalen om hendes Fod
og Haaret i Fletning slynge;

saa klæde de hende i Silke grøn,
den knejsende Barm de dølge,
— selv fæster hun over dens Hvælving skjøn
Aakandens skinnende Sølje —

og træder saa i sin friske Pragt
under Bøgens de lyse Buer.
En kraftig Yngling i broget Dragt
i Hallens Midte hun skuer;

hans Haar er kruset og brun hans Lød,
men Øjet, som møder hendes,
brænder ej vildt med krigersk Glød,
men Blikket er ømt som en Kvindes.

Han hilser med Fjederhat i Haand,
— hans Skabning er ung og fager —
han bøjer sig dybt som en smidig Vaand
og flux til Orde han tager: 

«Fra <i>Høstens</i> Konge som Sendebud
jeg Hilsen og Tidende bringer;
dog venter jeg vel, Fyrstinde prud,
at stygt i Jert Øre det klinger.

Men stedes det mig at røgte frit
det Ærind, jeg har til Eder, —
da vid, min Herre kalder for <i>sit</i>
det Rige, hvis Grund I træder.
Et Aar har han flakket i Leding snart;
nu styrer han atter hid sin Fart,
og vil I ej smage hans Vrede,
da drage I flux af Landet ud;
thi ej vil han taale — saa lød hans Bud -
en fremmed Fugl i sin Rede»!

Den Dronning svarer med rolig Spot:
«I røgter Jer Herres Ærinde godt, —
helt høvisk hans Tale lyder.
Dog skræmmes vi ej af hans strenge Bud
og frygte ej stort for en Løvehud,
hvorunder et Æsel skryder».

Han beder: «Min Frue, I tale ej saa,
foragt ej min Herres Trusel!
Langt bedre med Fred af Landet gaa
end jages herfra med Blusel».

Hun spotter: «Ret saa! — Kan hænde, I vil
til Flugten en Hest mig laane
og bringe Jer Herre min Tak dertil,
han naadig mit Liv vilde skaane.

Han regner det vel for en føje Kunst
at skræmme mig af mit Eje —
I melde ham da, at han regned’ omsonst,
han vælge sig andre Veje!

— Dog, før I atter sadler Jer Hest,
mit Tilbud I ej tør vrage;
jeg beder, I være i Kvæld min Gjæst,
— i Morgen I atter kan drage.

Det Budskab, som I bragte mig nys,
det slaa vi en Stund af Tanker»! —
saa rækker hun ham sin Haand til Kys,
og hæftigt hans Hjerte banker.

Hun fylder et Bæger med gylden Drik
og fører det flygtigt til Munden,
saa byder hun ham efter Venskabs Skik
at tømme det ud til Bunden.

Og næppe har han dets Indhold smagt,
før sælsomt hans Sjæl betages.
Han glemmer sin Ed og Troskabspagt,
— til hende hans Vilje drages.

— Da smykke de Tærner Hallen ud,
af Purpur og Guld den skinner;
saa fejres et straalende Gjæstebud,
til Lyset bag Skoven svinder.

I Skumringsstunden, naar hver en Lyd
i Kvældens Ensomhed tier, —
da vandre de to i stille Fryd
ad skjulte, vildsomme Stier. —

— Og Natten glider med Blus i Stavn
henover de tavse Skove;
— dèr hvile de tvende Favn i Favn
bag Løvets dunkle Alkove. —

Da strømmer gjennem Naturens Skjød
en mægtig Glød,
og Frugterne fyldes med Sødme.
Af Lødighed tynges Vippernes Guld,
med duftende Æbler staar Grenen fuld,
og Ferskenens Kinder rødme.
I Druen gjærer det dunkle Blod,
og som Dukater for Pigens Fod
neddrysse de gyldne Blommer.

Og Bonden vader i Rigdoms Flod
og priser den frodige Sommer.

---

Men Høstens Konge sidder i sit Eje. —
Med sammentrukne Bryn og mørke Blikke
han spejder over Hedens spredte Veje. —

Endnu han venter paa sin Tjeners Komme,
endnu vil ej paa nedrig Svig han tro,
skjønt Ventetidens Frist forlængst er omme.

Omsider dog Taalmodighedens Anker
ej mere lodde kan hans Harmes Dyb.
Forbitret han sin Krigerskare sanker.

Paa sorte Gangere de Saddel lægge,
saa farer Toget som en Uvejrssky
hen over Lyngens mørkebrune Dække.

Paa Vestens Himmel flamme røde Striber,
og Bølgen ved den fjærne Strandbred sukker,
mens Nordenvinden mørk sin Klinge sliber.

— Frem over Hedens Synskreds Skoven dukker.

---

I Som’rens Hal er Larm og festlig Glæde.
Med slanke Piger spøgefulde Alfer
til Fuglechorets Toner Dansen træde.

Og fra sin Trone under Purpurbuer
den skjønne Dronning med sin stolte Bejler
glad smilende den muntre Dans beskuer.

Og medens han sin Arm om hende slynger,
de rejse sig fra gyldenbræmmet Sæde
for selv at blande sig i Dansens Klynger.

— Da skjærer sig med ét igjennem Jublen
den skarpe Skingren af en Krigslurs Toner,
og Ekko svarer højt fra Bøgekuplen.

Flux standser Dansen, og Musiken tier,
og medens atter Malmets Toner drøne,
nedstyrte Hvælvets Purpurdraperier.

Forfærdet om sin Dronning Skaren stimler,
paa Tronens Trin er skjælvende hun standset,
og støttet til sin Elskers Arm hun svimler.

Da vakler han, hans brune Kinder blegner;
et Kastespyd igjennem Hallen suser,
og blødende i hendes Favn han segner.

Lamslaaet stivner hun i raadløs Stirren,
mens Fjender mylre frem fra alle Kanter,
og trindtom høres Skrig og Vaabenklirren.

— Da vinder Frygten Sejr. Hun flyr med Gysen,
— og med de hemmelige Stier fortrolig
undslipper hun sin Fjendes vilde Fnysen.

— Men Høstens Horder plyndre hendes Bolig. —

---

Natten er barsk og skyfuld,
og Mørket dækker Naturen.
Skoven kaster sit gule Løv,
mens Høstvinden støder i Luren.

Langs de bladløse Kroner,
henover Ørnens Rede
gaar som en Sky et natligt Tog
ind over den sorte Hede.

Sælsomme Skrig og Toner
ned gjennem Luften klinger,
under dem lyder et brusende Kor
af sitrende Fuglevinger.

Maanen løfter bag Skoven
i Stormen sin gule Lygte:
Over den mylrende Trækfuglesværm
skuer den Sommeren flygte.

Vildt hun i Natten skriger,
løfter de hvide Arme;
Sløret, som boltres i Luften højt,
hun sønderflænger i Harme.

Maanen slukkes bag Skyen,
Bølgerne slaa imod Strande.
Gjennem Naturen klinger et Suk,
— thi Sommeren drager af Lande.

Og naar da Morgenens blege Skjær
tændes bag Skyernes Rifter,
da høres ej mere de vilde Skrig,
men hele Naturen ligger Lig, —
et Offer for Nattens Bedrifter,
Forsvundet er Fuglenes Sangerkor,
og paa det spraglede Blomsterflor,
som Urtegaardene dækked’,
har Høstnatten sat sit rimkolde Spor,
og alt er visnet og knækket.
— Men sitrende i den sagte Vind
fra Kvist til Kvist, fra Straa til Straa,
hænger endnu et luftigt Spind
    med Perler paa,
kunstfærdigen sammenkjædet. —
— Det er <i>den flyvende Sommers</i> Slør
af Skilsmissens Taarer vædet.
</body>
</poem>

<poem id="fonss2018042218">
<head>
    <title>Nøddeplukning</title>
    <firstline>Her under Haslen</firstline>
    <source pages="52-54"/>
    <quality>korrektur1,korrektur2,side,side</quality>
</head>
<body>
        Her under Haslen
        vi standse vor Gang,
tæt hænger Frugten i brunlige Klynger.
Medens Du plukker Dig Forklædet fuldt,
        en simpel Sang
om den brune Nød jeg Dig synger. —

        Majsolen kyssed’
        den nøgne Gren,
— da svulmede Kimen, og Frugten sattes.
Luftstrømmen hærded’ og runded’ dens Form,
        som Strandens Sten
af Bølgerne rundes og glattes.

        Hylsteret voxed’,
        men Marven var blød;
dog under Sommerens Ildstrømmes Hærden
støbtes dens Form, og dens Saft blev sød,
        skjønt Solens Glød
aldrig naaede dens skjulte Verden.

        Skallen brister,
        dens Tid er forbi,
Kjærnen er moden og fylder dens Indre. -
Simpelt er Nøddens Levnetsløb,
        men jeg finder deri
et Billed af <i>Dit</i> i det mindre. —

        Stille næret
        af Hjemmets Aand,
dækket og skjærmet, naar ude det stormed’,
voxte Du op i dets Klædebon.
        Dets bløde Haand
Dit Væsen uslettelig formed'.

Men at <i>Selvet</i> maa blive til,
Kjærnen, hvori Din Fremtid bæres,
Kjærligheds Sommer Dig favne vil,
        af Elskovs Ild
Dit Væsen ubevidst næres.

        Se! det er sket! —
        Paa Som’rens Bud
Livets Kjærne fik Form derinde, -
Sjælen sprænger sin Puppehud:
        — Bag Hjemmets Skrud
er Jomfruen modnet til <i>Kvinde!</i>
</body>
</poem>

<poem id="fonss2018042219">
<head>
    <title>En Skovsti</title>
    <firstline>Et ensomt Sted paa Skrænten af Højderne mod Vest</firstline>
    <source pages="55-58"/>
    <quality>korrektur1,korrektur2,side,side</quality>
</head>
<body>
Et ensomt Sted paa Skrænten af Højderne mod Vest
staar der af fordums Skove en fattig, lille Rest.
En Klynge gamle Ege, lidt Bøg, lidt Ask og Røn
har søgt et Ly bag Bakkerne og trives der i Løn.

Henover Aasen ruller Rugmarkens gyldne Flod;
men skjult, imellem Krattet og Engen ved dens Fod,
knap kjendt af Faarehyrden, som sniger sig forbi —
saa skyggefuldt og ensomt der bugter sig en Sti.

Ifald den har et Udspring, saa véd jeg næppe hvor,
og henne hist ved Ellene dèr taber man dens Spor.
Ikkun et lilje Stykke den kalde tør for <i>sit</i>, —
men <i>det</i> er ogsaa yndigt, er det end nok saa lidt.

Der er saa tyst og stille, al Larm er udelukt,
kun Egeløvet rasler ved Sommervindens Flugt;
i Krattets Skygge breder sig Hybenrosens Flor,
og Brombærranken kryber langs den mosklædte Jord.

Ved Grøften voxe Skræpper og lyse Bregner tæt,
Korsedderkoppen spinder dèr sit luftige Net.
Naar Middagssolen brænder, er Skyggen her saa sval,
og saftig ligger Engen i den kjedelrunde Dal.

— Ja, naar vi atter mødes, min Rosenknop saa prud,
da fører jeg Dig sikkert en Aftenstund derud.
Vi vandre over Markerne alene to afsted
og smutte bag om Bakkerne i Sænkningen ned.

Der kan saa trygt vi sværme, den hele Jord til Trods;
den Sti vil selv ej røbes, — hvorfor da røbe os?
Sødt kvidrer Elskovsfuglen, hvor Ensomheden boer,
vemodig finder Tanken de gyldne Drømmes Spor.

Bag vilde Rosers Gitter Du sidder paa mit Skjød
og slynger om min Nakke Din Arm saa rund og blød,
og mens Dit Blik mig møder, fortroligt, rent og ømt,
fortæller vi hinanden, hvad vi har tænkt og drømt.

Ak, i vor Elskovs Verden, der fandt jo ogsaa vi
bag Døgnets travle Færden en saadan lønlig Sti.
- At søge om dens Udspring var spildt Umag, min Ven,
og ingen af os spørger, hvor langt den fører hen.

I Landevejens Prosa den ej skal munde ud,
— saa heller brat forsvinde blandt Krattets vilde Skud.
- Dog, Kjære, hvorfor gruble og plage os med sligt
i Som’rens lange Dage, da alt er lyst og rigt! -
</body>
</poem>

<poem id="fonss2018042220">
<head>
    <title>Ved Løvfald</title>
    <firstline>Løvet falmer imod Høst</firstline>
    <source pages="59-60"/>
    <quality>korrektur1,korrektur2,side,side</quality>
</head>
<body>
Løvet falmer imod Høst,
flygtet er hver fjedret Sanger,
  — taagesvanger
ruller Bølgen imod Kyst.
  Lad kun isne,
  lad kun visne
Blomstens Purpur, Skovens Grønt!
Blegner ogsaa Rosens Kinder,
gjenfødt dog hos Dig jeg finder
alt, hvad Aaret har af skjønt.

Ser jeg i Dit Øje ind,
Foraarshimlens Glans mig møder;
  Som’ren gløder
paa Din Læbe og Din Kind;
  Haaret ruller
  om Din Skulder
brunere end Løv i Høst;
Skyerne ved Vintertide
dryssed’ sine Dun de hvide
paa Din Pande og Dit Bryst.

Men skal og Din Skjønheds Flor
plyndres grumt af Livets Vintre,
  — i Dit Indre
sætter Tiden intet Spor!
  Smulrer Løvet,
  — under Støvet
sprudler evig Livets Flod:
Trofast Elskov, Længsler milde
det er Sjælens Ungdomskilde,
runden af en evig Rod.
</body>
</poem>

<poem id="fonss2018042221">
<head>
    <title>En Skat</title>
    <firstline>Jeg kjender en Jomfru i Nørrelide</firstline>
    <source pages="61-63"/>
    <quality>korrektur1,korrektur2,side,side</quality>
</head>
<body>
Jeg kjender en Jomfru i Nørrelide, —
    — Fagrest af alle de Roser —
Hun haver to Øjne, som Natten blide.

— Der skinner Lys, brænder Blus over Høj og Moser.

Der brænder Lys i de Øjnes Nat:
Den Jomfru vogter saa dyr en Skat.

Guld hin røde og Sølv hin skjære:
thi <i>fager</i> er hun med Tugt og Ære.

Sølv hin blege og Guld hin blanke:
saa <i>ren</i> er al hendes Hu og Tanke.

Jeg véd ej, hvor brat mit Liv vil svinde,
— men Hælvten jeg gav for den Skat at vinde.

Kan hænde mig skjænkes af Aar kun faa,
— de halve jeg gav for min Sjæls Attraa!

Alt længe saa haver jeg grublet i Løn,
end fandt ej min Læbe den rette Bøn;

end voved’ jeg ej mit Held at friste.
Jeg frygted' saa saare den Skat at miste.

Thi gjætted’ jeg ej det rette Ord,
da svandt den vel hundrede Mil under Jord. —

— Men kommer hun hid i næste Kvæld,
da tænker jeg, det skal lykkes vel.

Jeg vil Vorherre saa mindelig bede,
han vil os begge tilsammen lede.

Da fatter jeg varligt de Jomfruhænder
og titter i Løn, hvor Lyset brænder.

Og skinner det klart under sænket Laag,
da finder jeg vel det rette Sprog.

Saa sagte jeg minder den røde Mund,
— fagrest af alle de Roser —
og <i>min</i> er Skatten i samme Stund!

— Der skinner Lys, brænder Blus over Høje og Moser.
</body>
</poem>

<poem id="fonss2018042222">
<head>
    <title>Peterskirken</title>
    <firstline>Middelaldrens skumle Nat</firstline>
    <source pages="64-68"/>
    <keywords>michelangelo,luther</keywords>
    <quality>korrektur1,korrektur2,side,side</quality>
</head>
<body>
Middelaldrens skumle Nat
over Verdensstaden ruger.
Himmellyset glimter mat
gjennem Skyernes Fuger.

Dog en Lysning hist og her
vidner, at mod Gry det lakker;
Og paa Himlen fjærnt i Norden
    sælsomt flakker
Wittenbergerbaalets Skjær. —
varsler den nye Tidsalders Vorden,
vidner, at Dagen er nær! —

Men gjennem Natten
svæver paa vidtspændte Vinger
    Aandernes Hære —
    Sælsomt det klinger
gjennem den luftige Sfære.
Dog — at vældige Kræfter sig røre
    kan ingen høre,
hvis ikke Urkraftens mægtige Finger
    aabned’ hans Øre,
gav ham den Ring, som Aanderne tvinger.
    — Hvo fik den Evne,
    at han kan stævne
dem, som ej jordiske Tunger tør nævne?
    Sig, hvo der byder
    de vældige Gjæster?
Tys — gjennem Natten som Svar det lyde:
<i>Buonaroti</i> er Aandernes Mester!

Høre I det dumpe Bulder!
Ser I nede paa den skumle
Plads de stærke Aander tumle
og med Skulder imod Skulder
løfte frem i store Flokke
    Klippeblokke,
som ej jordisk Arm kan rokke.

    Paa Terrassen,
    over Larmen,
    og med Armen
udstrakt bydende mod Pladsen
    staar Titanen
Mikel Buonaroti selv,
skuende i mægtig Anen
op mod Himlens dunkle Hvælv.
Rynket er det tykke Bryn,
    — Kirkeplanen
glimter frem i Tankelyn.
Øjet sænker han i Grublen,
— Peterskuplen
stiger for hans indre Syn. —

Masserne i Mulmet formes.
— Anden Gang skal Himlen stormes,
og Kolossen er Symbol
paa den Pavemagt, som svimmel
bygger sig en jordisk Himmel,
hvor den selv er Guddomssol.

Alt for ringe blev <i>Canossa</i>,
<i>Pelion</i> stables skal paa <i>Ossa</i>,
Himlen selv skal drages ned.

Derfor rejser Kuppelbuen
sig mod Sky i trodsig Truen
som hint Taarn ved Evfrats Bred.

Daarer! Snart skal Herren sige:
    «Jeg vil stige
ned og blande deres Maal»!
Snart den lange Nat er omme,
    og den fromme
aner Dagens, — Herrens — Komme
i hint Skjær fra Luthers Baal.

— Alt den ruller, Vredens Torden!
Atter holder Herren Dom.
Skarer drage bort mod Norden
— Alle Veje gaa fra Rom.

Nye Tunger, nye Toner
klinge nu fra Millioner, —
Romersprogets Magt er endt!

— Men i Verdensstadens Tomhed,
paa en Grav for Oltids Fromhed
Peterskirkens Kuppel troner
som et <i>babelsk</i> Monument.
</body>
</poem>

<section level="3">
<head>
    <title>Fra Schweiz. Sonetter.</title>
</head>
<content>

<poem id="fonss2018042223">
<head>
    <title>Vildt Klippeblok paa Klippeblok er slængt</title>
    <toctitle><num>I.</num>Vildt Klippeblok paa Klippeblok er slængt</toctitle>
    <firstline>Vildt Klippeblok paa Klippeblok er slængt</firstline>
    <source pages="69"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Vildt Klippeblok paa Klippeblok er slængt
her i Naturens store Pulterkammer,
hvor Jorden under Fødselstimens Jammer
i Krampetrækning har sin Indvold krængt.

— Naturens store Aarenet er sprængt:
Bjærgstrømme bruse mellem Fyrrestammer,
og Vandet siver frem af Klippens Skrammer,
med Venushaar og Bregner tæt behængt.

— Her rase blindt den vilde Urkrafts Magter. —
Men som en Kreds af Guder højt deroppe,
med rene Træk, i marmorhvide Dragter,

den snebedækte Alpekjædes Toppe
dybt under sig med stille Ro betragter
Titanernes de knuste Kæmpekroppe. —
</body>
</poem>

<poem id="fonss2018042224">
<head>
    <title>Urnersø</title>
    <toctitle><num>II.</num>Urnersø</toctitle>
    <firstline>Som Alpelandets kostelige Kjærne</firstline>
    <source pages="70"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Som Alpelandets kostelige Kjærne
bag Klippens haarde Skal Du ligger gjemt,
imellem bratte Fjælde indeklemt,
— en Mindets Brønd, en køligfrisk Cisterne.

Du var det stolte Klippelegems Hjærne,
hvorfra hver enkelt Nervestreng blev stemt,
da under Kirkeklokkers Nytaarsklemit
bag Trældoms Taager tændtes Frelsens Stjerne.

— Nu har Du skiftet Ham! Damppiben fløjter,
med Dynamit man Klippevæggen søndrer,
og Granskeren Din Sagas Rigdom plyndrer. —

Men Sagnets Kilder dybt af Grunden vælder,
og Mindet drømmer end paa disse Højder,
— og <i>vaagne</i> vil det, naar paa ny det gjælder!
</body>
</poem>

</content>
</section>

<poem id="fonss2018042225">
<head>
    <title>Sonet</title>
    <firstline>Skal vi i Tvedragt Danmarks Liv forspilde</firstline>
    <source pages="71"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Skal vi i Tvedragt Danmarks Liv forspilde,
— selv løsne Undertrykkelsens Laviner,
— letsindig kjøre frem for slappe Liner
og ikke bræmse, før det er for silde?

Alt har vi lært, — kun ikke det at <i>ville</i>.
Men fra vor sjunkne Storheds Borgruiner
kan vi med superkloge Forskerminer
vor Sagas gyldne Dragt i Pjalter pille.

O blege Slægtled, som vi kalde «<i>Vor</i> Tid»,
som trods Din Ungdom tæres hen af Ælde,
— hvor vil i Nødens Stund Du søge Raad?

— Ak, sænk Dig i Din viljestærke Fortid, —
lad den gjenfødes i sin Ungdomsvælde
og ægge Dig til kjæk og mandig Daad! —
</body>
</poem>

<poem id="fonss2018042226">
<head>
    <title>De Vises Sten</title>
    <firstline>De søgte efter de Vises Sten</firstline>
    <source pages="72-74"/>
    <quality>korrektur1,korrektur2,side,side</quality>
</head>
<body>
De søgte efter de Vises Sten,
    fra Aar til Aar,
    fra Slægt til Slægt.
De følte ej Tidshjulets rullende Vægt,
før brat det til Støv dem knuste.
    I Haabet beruste
    de grov og grov;
brede Furer skar Forskningens Plov,
tusende Kilder til Fremtids Viden
vælded’ frem af de dybe Skaar;
— de ænsed’ det ej: thi udover Tiden
Alchymiens Mysterium naa’r.

Det var jo Tilværelsens Grundharmoni,
hvori hver en enkelt Mislyd er svunden,
  Guldald’rens dybt forborgne Urkraft,
— den alt gjennemtrængende Naturkraft,
i Forkrænkelighedens Lænker bunden,
— som Forskerens Kløgt skulde gjøre fri.

— De søgte efter de Vises Sten
   i dunkle Tegn,
   i Gaadeskrift,
mens Blikket fæsted’ sig glansløst og stift
paa den boblende Malm i Diglen.
   Og fast som Iglen
   den graadige Trang
sugende ved deres Hjærte hang,
saa Kinden blev hul og runken,
— til Haabet svandt med den sidste Pjalt,
og det rystende Legem vakled’ og faldt
og smulred’ i Askebunken.

---

Hvi gransked’ de stedse i Bog og Skrift
og ænsed’ ej Livets ydre Bedrift?
Hvi stirred’ de dybt i det flydende Malm
    gjennem Os og Kvalm,
hvori Tanken og Øjet blindes, —
og vendte ej Blikket mod Hjærtets Dyb,
hvor det søgte ene kan findes:
Den Guddomglans fra Guldalderen hist
    i Slægtens Paradishave,
hvoraf hvert Menneskehjærte en Gnist
    har faaet i Vuggegave —
ofte skjult under Asken forvist,
men sikkert dog at finde tilsidst
for den, som i Tro vil grave;
— den Urkraft, som adler det svage og ringe
og giver det Lødigheds Rang,
som løfter den stækkede Tankes Vinge,
som faar det stammende Ord til at klinge
med Veltalenheds gyldne Klang.
— Det Middel fra Livstræets skjulte Rod,
som gyder sin Ilt i det matte Blod,
Olie paa den sluknende Lampe,
og dræber Selvfortærelsens Svampe; —
gjør Livsakkorden saa fuld og ren,
samler de skilte Sjæle til én
som i svundne himmelske Dage:

— <i>Kjærlighed</i> er de Vises Sten
som bringer Guldaldren tilbage!
</body>
</poem>

<poem id="fonss2018042227">
<head>
    <title>Sonet</title>
    <firstline>Et Blomstertæppe for Din Fod jeg breder</firstline>
    <source pages="75"/>
    <keywords>sonnet</keywords>
    <quality>korrektur1,korrektur2,side,side</quality>
</head>
<body>
Et Blomstertæppe for Din Fod jeg breder,
hvis, Elskte, Du hos mig Dit Hjem vil bygge.
Et solklart Haab, et broget Skjær af Lykke
jeg som en Morgenglans omkring Dig spreder.

Da skal min Længsels Fugle bygge Reder,
thi kun hvor <i>Du</i> er, hvile de sig trygge;
og Anemoner lig i Bøgens Skygge
fremblomstre skal vort Foraars Muligheder.

— Ja, Elskede, mit Tilbud er kun ringe,
og smaat og fattigt mine Løfter lyde,
— og dog er det <i>et Liv</i>, hvorom vi tinge:

Om Vaaren i et Hjærte skal frembryde,
om Tonen skal forstumme eller klinge,
— derover ene <i>Du</i> formaar at byde!
</body>
</poem>

<poem id="fonss2018042228">
<head>
    <title>Ridderløfte</title>
    <firstline>Vaaren har siddet som Nonne</firstline>
    <source pages="76-79"/>
    <quality>korrektur1,korrektur2,side,side</quality>
</head>
<body>
    Vaaren har siddet som Nonne
    bag Vinterens nøgne Klostermur,
    og Frostens den klamme Aande
    knuged’ den spæde Figur.
Men Solen steg og jog Taagerne væk,
og Muren fik baade Revne og Knæk,
    — da voxste den smaa derinde;
hun tittede ud, og den første Gjæk
    hun lod os i Sneen finde. —

    — Hørte I Vinterens Nødskud? —
    Den lille Svale tog ikke fejl,
    kom den end hid som et Dødsbud
    med sorte Latinersejl.
Den havde saa travlt med at faa os meldt,
at Vinteren rømmede Sund og Bælt,
    men fandt dog kun døve Øren.
Det gik den omtrent som hin græske Helt,
    der glemte at skifte Kuløren.

— Glem Din Skuffelse dog, Du Smaa,
        vor egen
        er vegen!
Nu mylrer det frem jo af hver en Vraa,
det Liv, som har ligget i Skjul.
    Og som Du os spaa’de,
    saa løser nu Solen
    hver livssvanger Gaade,
    som gjemtes i Muld.
Naturen har Rigdom i Skjød, og det baade
af gjærende Drifter, af Farver og Guld.
        Den sender
        som Tjener
    Zephyren den kaade
at plukke af Frøet den snehvide Uld;
    den spinder paa Tenen,
    den sysler med Spolen,
saa virker den flittig paa Højtidskjolen,
— af hvide og gyldne og brogede Traade
    er Væverstolen alt fuld.

— Saa kom da, Du unge bedaarende Skjønne,
hvem Solen har røvet af Klostret med Magt;
se, Nonnesvøbet paa Hylden er lagt,
og Jomfrulegemets kyske Pragt
Du hyller blufærdig nu i den grønne
guldbaldyrede Silkedragt.
    Og alle vi falde
    med Jubel til Jord.
    og sværge at værge
    Din Ungdomsflor!
    Mod Stormenes Jætter,
mod snigende Frost i de bælgmørke Nætter,
    mod alle, som frække
    Din Skjønhed vil knække,
vi bygge et Værn og med Skjolde Dig dække!
    Thi enten i Vindens
    Kaabe Du svøber Dig,
    eller i Kvindens
    Øje Du røber Dig,
    — enten i Engenes
    Pragt Du Dig hylle vil
    — eller i Strengenes
    bævende Tryllespil:
    <i>Du</i> ene byder os
    alt, hvad der fryder os,
stiller vor Længsel og favner vor Haaben;
— Derfor er Løsnet: <i>For Vaaren</i> til Vaabenl
</body>
</poem>

<poem id="fonss2018042229">
<head>
    <title>,,Hvor finder til Sang - -''</title>
    <indextitle>Hvor finder til Sang - -</indextitle>
    <linktitle>Hvor finder til Sang - -</linktitle>
    <firstline>Hvor finder til Sang jeg en bedre Text</firstline>
    <source pages="80-82"/>
    <quality>korrektur1,korrektur2,side,side</quality>
</head>
<body>
Hvor finder til Sang jeg en bedre Text
end Dit bruntgyldne Haar, hvis frodige Væxt
som Vinløvets over en solbrændt Mur
spotter den kyndige Haands Dressur
og trænger sig frem i yppige Skud
over Tindingens skyggeblaanende Hud,
over Kindens ferskendunede Runding,
over Ørekonchyliens rødmende Munding;
spinder om Nakken sit Silkeskjæg
som Venushaar over en Marmorvæg —
og klynger sig atter, som Rankens Arm,
der senestærk favner mit Vindves Karm,
bugtet og slynget i alle Retninger,
med den modne Jomfru’ligheds lødige Vægt
over din Nakke i tunge Fletninger;
— boltrer i Panden sig kaadt og kækt
og spotter det dunkle Fløjelsbaands Ramme;
pustes af drillende Vindstød i Flamme,
— vifter for Øjnene hid og did
som Birkeløvet ved Midsommerstid
over Skovdybets blinkende Damme!

O yppige Væxt, som lér ad hvert Baand,
— et Billede paa Din frodige Aand,
hvor kaade Indfald, som spotte hver Gjætning,
og skjælmske Luner, som trodse hver Dom,
snor i forvirret Fylde sig om
de stærke Følelsers trofaste Fletning.

— Skal jeg vel her bruge Gartnerkniv
og tvinge det altfor yppige Liv
bag Sædvanens snævre Skranker?

— Ak, for <i>mig</i> er just denne Mangfoldighed smuk,
— et Vildnis, som kjender ej Øxehug —
Her lammes min Haand, og jeg hildes med Suk
— selv i de slyngende Ranker! —
</body>
</poem>

<poem id="fonss2018042230">
<head>
    <title>Fingerpeg</title>
    <firstline>Mellem de knudrede Asketræer</firstline>
    <source pages="83-84"/>
    <quality>korrektur1,korrektur2,side,side</quality>
</head>
<body>
Mellem de knudrede Asketræer
Høstsolen kaster sit Aftenskjær
ind paa en halv forvitret
Kirkemur, dækket af Vedbendløv;
— sender en Strøm af gyldent Støv
ind gjennem Vindvesgitret.

Askekronernes Broncepryd
drysser med sagte sukkende Lyd
over de smulrendes Leje;
— peger med Fingre af blankt Metal
i uophørligt, tungsindigt Fald
ned mod Opløsningens Veje.

— Men naar bag Askene Gløden er slukt,
og naar om Gravene Løvenes Flugt
dækkes af Tusmørkets Vinger, —
— funkler i Skjær af den synkende Sol
højt imod Himlens Evighedspol
Taarnspirets oprakte Finger.
</body>
</poem>

<poem id="fonss2018042231">
<head>
    <title>Mellem Granerne</title>
    <firstline>Føler Dit Hjærte Foraarets Bud</firstline>
    <source pages="85-87"/>
    <quality>korrektur1,korrektur2,side,side</quality>
</head>
<body>
Føler Dit Hjærte Foraarets Bud,
omslynger Livet Dig smilende, spøgende,
— Il da til Vaarskovens Løvsal, hvor Bøgene
nys har spændt Silkeskjærmene ud.
Nyd som en Sommerfugl Solstraalens Glød,
sværm med Konvallen i Løvenes Skygge,
bad Dig i Blomsternes brogede Lød,
— søg i Naturens forjættende Skjød
Varsler for Fremtidens Lykke!

— Men naar Du saa paa en Efteraarsdag
ser, at den lysende Udsigt har lukket sig,
Livet har skuffet Dig, Stormen har plukket Dig,
Foraarets Løfter var gyldne Bedrag, —
— Kjære, da stryg ej for tidligt Dit Flag,
se Dig ej syg paa Forkrænkelsens Jammer!
Skynd Dig fra Løvskovens plyndrede Vrag,
splintret af Stormenes Bølgeslag, —
ind mellem <i>Granskovens</i> Stammer!

Her er der ens baade Høsttid og Vaar,
— Aarstiders Skiften har intet forstyrrende; —
Sindigt de mosgroede Graner og Fyrrene
kjæmpet sig har gjennem ublide Kaar.
Livet har sat dem paa Fattigmands Kost,
— Sandflugt om Roden og Stormvind om Toppen; —
Men under Kampen med Høstsind og Frost,
— som en Vedet paa en fremskudt Post —
faar man Styrke og Rankhed i Kroppen.

Efter al Vaartidens Salighed,
— elskovssvælgende, skjønhedsdyrkende —
trænger Du just til den viljestyrkende
Duft af Granernes mandige Sved.
— Vaarluftens Drik, saa krydret og fin,
sanseberusende Viljen fordærver; —
— Harpixdruernes ramme Vin,
den er den rette Medicin
for dine slappede Nerver.

— Aldrig at svigte i Livets Færd, —
det kan Du lære her mellem Granerne.
Fæst kun Dit Øje paa Veteranerne:
Livet er vel en Dystleg værd.
Under den daglige Livskamps Kval
lønligt for kommende Slægter at virke,
tro paa sin Post, uden Skvalder og Pral,
— <i>Resignationens</i> høje Moral,
den læres i Granskovens Kirke!
</body>
</poem>

<poem id="fonss2018042232">
<head>
    <title>Den sidste Aften</title>
    <firstline>Sidste Aften var det, — mon Du husker den end</firstline>
    <source pages="88-90"/>
    <quality>korrektur1,korrektur2,side,side</quality>
</head>
<body>
Sidste Aften var det, — mon Du husker den end —
        den aller-sidste!
Dagene var gledet som Solstraaler hen, —
Næste Dag afsted! — Om jeg saa’ Dig igjen,
        Vorherre kun vidste.

Husker Du, vi gik mellem Havens dunkle Træer
        og løvrige Buske;
Nathimlen lyste med dæmrende Skjær.
Foran gik de andre, — ak, men dog altfor nær,
        kan jeg tydelig huske.

Husker Du, jeg standsed’ ved den blomstrende Lind
        og bad Dig at vente;
— Sval var efter Varmen den dugsvangre Vind —
— kun et Minut — saa skyndte jeg mig ind
        et Sjal Dig at hente. —

Husker Du, jeg lagde det om Skuldrene Dig let,
        om Halsen og Barmen —
ønskende med bankende Hjærte, som <i>det</i>
at favne Din ranke Skikkelse tæt — —
        og saa bød jeg Dig Armen.

Hvor vi skulde gaa? Ja, Vejret var jo lyst
        med Stjerne ved Stjerne —
Om vi gik til Søen, — dér var ensomt og tyst,
— Maanen stod vist op bag Nørrejyllands Kyst? —
        — Ja, det vilde Du gjærne.

— Husker Du saa Højen ved den sivgroede Strand,
        hvor vi stod med hinanden;
Maanen, som steg frem bag de fjærne Skoves Rand,
og den sukkende Lyd af det skvulpende Vand,
        som slog imod Stranden. —

- - Husker Du endnu, hvad Ord der blev talt?
        — Dog — selv om jeg vidste - -
Tiden har forlængst paa Drømmene strøt Salt. —
Men hin Aften — Kjære, hvor husker jeg dog Alt!
        den aller — sidste!
</body>
</poem>


</workbody>
</kalliopework>


<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1910" author="fonss" status="complete" type="poetry">
<workhead>
    <title>Kongelys og Snerler</title>
    <year>1910</year>
    <notes>
        <note>Teksten følger Otto C. Fønss: <i>Kongelys og Snerler</i>, Gyldendalske Boghandel, Nordisk Forlag, Kbh., 1910.</note>
    </notes>
    <pictures>
        <picture src="1910-p1.jpg">Titelbladet til <i>Kongelys og Snerler</i> (1910) lyder ,,Otto C. Fønss / Kongelys / og Snerler / Digte / København og Kristiania /  Gyldendalske Boghandel / Nordisk Forlag / 1910''.</picture>
    </pictures>
    <source facsimile="130023572576_color.pdf" facsimile-pages-num="122" facsimile-pages-offset="10">Otto C. Fønss: <i>Kongelys og Snerler</i>, Gyldendalske Boghandel, Nordisk Forlag, Kbh., 1910.</source>
</workhead>
<workbody>

<poem id="fonss2019090101">
<head>
    <title>Skumring</title>
    <firstline>Det mørknes i Haven derude</firstline>
    <source pages="1-3"/>
    <quality>korrektur1,kilde,side</quality>
</head>
<body>
Det mørknes i Haven derude
under de bladløse Træer.
Dog fanger endnu min Rude
Solfaldets svindende Skær.
Det lysner i Vindueskarmen
paa Krokus, hvide og blaa.
Men inde i Stuevarmen
der falder nu Skumringen paa.

Og altsom Tusmørket tætnes
over mit lune Hjem,
vokser der, hvor det er dybest,
en straalende Ildblomst frem.
Fra Ovnen, der staar og buldrer
og sluger sin Føde hel,
lyser den hen over Gulvet
helt op ad Væg og Panel.

Der er en forunderlig Hygge
ved dette skælvende Lys.
Nuet træder i Skygge,
men Haab og Minder fornyes.
Hensunken tavs ved Klaveret
rører Du Tasterne let,
og Tonen stiger saa dæmpet
som Blomsternes Aandedræt.

Og henover Gulvtæppets Felter
danser det røde Skin,
mens Themaet sagtelig smelter
i Tusmørkestemningen ind.
Det svulmer i Pagt med Flammen,
det fjæler sig skælmsk og sky;
nu synker med Et det sammen,
nu blusser det op paa ny.

Alt det, som et Hjem kan gemme
af anelsesfuld Mystik,
faar, tykkes mig, Form og Stemme
i denne Mørkningsmusik.
Om Dagen ænses det næppe
for Travlhed af Mand og Viv. -
Nu drages det dølgende Tæppe
fra Hjemmets lønligste Liv.

Nu viger det plumpe og tunge,
som klæber ved Hverdagens Id -
vi er atter de frejdige Unge
fra Samlivets første Tid.
Vi staar under blomstrende Grenes
hvide, duftende Dryss,
og vore Læber forenes
i Elskovs fyrige Kys - -

Som født af Sommernatsdampe
en Elverlegs Eventyr -
saa saare jeg tænder min Lampe
det daarende Blændværk flyr.
Dog dvæler dets Guldskær længe
langs Hverdagstankernes Sti;
dog bæver i Sjælens Strenge
en Genklangs Mollharmoni.
</body>
</poem>

<poem id="fonss2019090102">
<head>
    <title>Rejseminde</title>
    <firstline>Bygen brød løs, mens jeg strejfed om</firstline>
    <source pages="4-6"/>
    <quality>korrektur1,kilde,side</quality>
</head>
<body>
Bygen brød løs, mens jeg strejfed om
i en gammeldags sydtysk By.
En aaben Klostergangs Buer
bød gæstfrit for Regnen Ly.

Og genlydvækkende skred min Fod
over Grave fra svunden Tid.
Paa Ligstensfliserne Skikkelser stod,
halvslettet af Fodtrins Slid.

Men i en Lysning, hvor Hvælvets Bryn
med blegede Fresker var spraglet,
et Billed fanged med Et mit Syn
og holdt mig til Pletten naglet.

Et Billed - dog ikke et af dem,
der dækkede Klostrets Mur,
men et af friskere Farve
og mere jordisk Natur.

Jeg saa’ ad en liden gitret Glug
til et Vindue hinsides Gyden.
Foran det blomstred en Nellikeflor,
som man hyppig ser det i Syden.

Men bagved, hvor Stuen aabned
sit skumrende Perspektiv,
en Pigeskikkelse lyste
i blændende Særkeliv. -

Et ungt fortryllende Væsen
saa pas ved de atten Aar.
Med Armene løftet hun ordned
for Spejlet sit mørke Haar.

De blodrøde Nelliker bøjed
sig ind ad den aabne Karm
Det var, som Kontrasten forhøjed
i Hvidhed Skulder og Arm.

Med Et brød Lyset igennem,
saa Gyden blev fyldt af dets Skin.
Et Solglimt smutted fra Karmen
i Pigens Armhuling ind.

Der sad det og gnistred og funkled
og kunde ej gøre sig fri -
som dybt i Liliens Bæger
en gylden surrende Bi.

Dets Glans betog mig hypnotisk
det fanged og bandt mit Blik.
En Strømning, varm og erotisk,
igennem Blodet mig gik.

Mer sindigt i Aaren det ruller
<i>nu</i>, end det dengang flød.
En Hals, en blændende Skulder
var nok til at faa det i Glød.

- - Hvor længe jeg vel har staaet
jeg kommer det ej i Hu.
Var Pigen tilsidst ej gaaet,
saa stod jeg der vist endnu.

I, Klostrets ærværdige Fresker!
Jeg glemte jer rent, tilgiv!
En Ungdomsdrøms Arabesker
sletted jer ud af mit Liv.
</body>
</poem>

<poem id="fonss2019090103">
<head>
    <title>Høstmorgen</title>
    <firstline>Over Haven Morgentaagen</firstline>
    <source pages="7-10"/>
    <quality>korrektur1,kilde,side</quality>
</head>
<body>
Over Haven Morgentaagen
bølger som et hvidligt Flor.
Draabestøv paa Græsset tindrer
i dens Slæbekjortels Spor.
Vædeblankt er Villataget
og den vedbendklædte Mur,
og Alleens Kroner skimtes
kun i svævende Kontur.

Dog, som Solen stiger, vokser
Kraften hos den unge Dag.
Ind i Taagens Dødvand skyller
Lysets gyldne Bølgeslag.
Lange Straalekiler bryder
gennem Rummet ned paa skraa;
gennem Dunsterne foroven
anes Himlens dybe Blaa.

Og som Fugtigheden viger
fra et dugget Vinduesglar,
Sløret mer og mer fortyndes,
Luften bliver høj og klar.
O, men se! Lig spredte Rester
af det lette Taagesvæv
rundt paa Træer og Buske hænger
sølverhvide Spindelvæv.

Elverslør langs Hækken skælver
som et gennemsigtigt Flor,
hvori Duggens Draaber glitrer
med en Glans af Perlemor.
Cirkelvæv som klare Ruder
men med Glasset brudt og knust
udspændt mellem Stammer sitrer
i det svage Morgenpust. - -

Hil dig, frodige September,
Sommertid med Høst i Pagt!
Uden Vaarens spæde Ynde,
men med modne Formers Pragt,
rolig drømmende Du hviler
efter travle Dages Stræb,
klædt i Aarets Dronningkjortel
med det grønne Silkeslæb.

Solens Kys har pustet Sløret
fra din Pande og din Kind;
dog i Dybet af dit Øjes
Dunkelblaa det dvæler end.
Lykken lyser fra dit Aasyn,
fra din Lød, saa varm og sund.
Men der bæver dog et Træk af
Vemod om din røde Mund.

Druens Blad og Humlens Ranke
flettes i din Løvportal.
Strunke Georginer luer
op i stærke Farvers Pral.
Og som Rest af Sommerfloret,
blandt Tropæolum og Flox,
blomstrer Høstens sidste Rose,
sart i Duft og bleg som Vox.

Over Tujabuskens flade
stift udhugne Kniplingsløv
Duggens Glimmerregn er drysset
tæt som Diamanters Støv.
Nedad Villamuren vælder
fra den brede Stenkarnis
i en blomstrende Kaskade
hvid og havblaa Clematis.

Ad Verandatagets Stolper
klatrer Purpurvinen op.
Majsen staar med modne Kolber
saftiggrøn med Aks i Top;
kæmpebladet Græskar-Ranken
over Indgangsflisen gror,
bag det grønne bugner Frugten
gul som Smør og globusstor.

Overflod, hvorhen jeg skuer,
fulde Former, Farvers Glød!
Sorte, overmodne Druer,
Abrikosers Gyldenlød,
purpurluende Tomater,
Blommer som en dugblaa Nat,
store gullighvide Æblers
skønne, blodisprængte Skat!

- - O, hvor frydes jeg, September,
ved din friske Frodighed -
dobbelt kær, fordi du dæmper
Jublen med Vemodighed.
Alfevimpler, sølvertvundne,
svæve hen for sagte Vind - -
Ak! far vel, far vel! min svundne
Sommerlykkes Drømmespind!

<nonum><small>(1901)</small></nonum>
</body>
</poem>

<poem id="fonss2019090104">
<head>
    <title>Sildig Sommeraften ved Fæstningsgraven</title>
    <firstline>I mystisk Tvelys farves Himlens Tind</firstline>
    <source pages="11"/>
    <quality>korrektur1,kilde,side</quality>
</head>
<body>
I mystisk Tvelys farves Himlens Tind
af Maanens Guld og Kvældens Purpurlue,
som naar et broget Glar i Chorets Bue
blander sit Skær med Alterkærters Skin.

Men nede dybt, hvor Lyngens Fløjels-tue
og Skræntens tætte Purr af Tjørn og Lind
mørkt bræmmer Gravens blanke Vandspejl ind,
gløder en Glans af Aftenrødens Drue.

Det pusler sagte mellem Breddens Siv,
Spejlfladen sitrer svagt i bløde Kruser
som Nattens Luft ved Kvidret af en Sisken
og som mit Sind ved blide Minders Hvisken.

Ak! sært med Vemod I min Sjæl beruser,
- I Lønbud om Naturens Elskovsliv.
</body>
</poem>

<poem id="fonss2019090105">
<head>
    <title>Ritorneller</title>
    <firstline>Hvid Marguerite, Kornblomst, blodrød Valmue!</firstline>
    <source pages="12-13"/>
    <quality>korrektur1,kilde,side</quality>
</head>
<body>
<nonum><small><right><i>Italia.</i></right></small></nonum>
Hvid Marguerite, Kornblomst, blodrød Valmue!
Rask svinger sig til Guitar og Skalmeje
tre friske Pigébørn af Egnens Almue.
- - - -

Det dunkle Haar hun med en Sølvpil smykker.
Det er, som saa’ jeg Maaneblink paa Floden,
hvor den sig snoer i Laurbærlundens Skygger.

<nonum><small><i>Den 16-aarige.</i></small></nonum>
Alt knoppes Barmen, Hoften rundes fyldigt.
Men Sjælens Modning falder mere sildigt,
og end er Blikket barnligt og troskyldigt.
- - - -

Din Kind var rød af Foraarsvindens Kys,
og over Haaret, Skuldrene og Brystet
laa som Confetti Mandelblomsters Dryss.

Med Latter du de mørke Lokker rysted
og dansed over Græssets grønne Plyds
ind under Buer, som i Sne stod krystet.
- - - -

O, jeg maa elske Kroppens Linietegning,
den ranke Nakkes kælent bløde Bøjning,
de runde Skuldre, Ryggens fine Svajning.

<nonum><small><i>Venus kallipygos.</i></small></nonum>
En Sammensvejsning, stolt og grandios,
af tvende Glober til en Enkeltklode
af Form som en gigantisk Abrikos!
- - - -

Din Hals, din Skulder har saa varm en Lød
som Rosen fra <i>Dijon</i>, hvis gyldent hvide
et Skær har gemt af Orientens Glød.
</body>
</poem>

<poem id="fonss2019090106">
<head>
    <title>Foraarsudstilling</title>
    <firstline>Naturens Værksted luftes ud</firstline>
    <source pages="14-18"/>
    <quality>korrektur1,kilde,side</quality>
</head>
<body>
Naturens Værksted luftes ud.
End ligger som en smudsig Klud
lidt Sne i Markens Furer,
og Egnen ses bag Taageslud
i ganske raa Konturer.
Den gamle Vinter gik fallit;
hans Billeder i Kul og Kridt
gør ingen Lykke mere.
Vi hungrer efter Farver nu;
til <i>Vaaren - Vaaren!</i> staar vor Hu,
thi han kan kolorere.

Men Fyren gør sig kostbar, thi
han hader som ethvert Geni
at være regelbunden.
Han sidder ved sit Staffeli
kun lidt i Middagsstunden.
Ja, tidt gaar hele Døgn der spildt,
hvori han Intet faar bestilt
for alskens Vrøvl og Væsen.
Snart har han Kuldegysninger,
snart er det de Belysninger,
hvoraf han rynker Næsen.

Men blier først Vejret til Behag,
og faar hans Arbejd i ham Tag,
saa gør han Underværker.
Saa er han oppe tidt før Dag
med Gryets første Lærker
og maler uden Ophold fort,
til Dagen, naar den rinder bort,
med Skyens Guld sig kroner.
Da skinner det i Penslens Spor,
og rundt om straaler Hav og Jord
i skære Regnbu’toner.

Han kaster Farverne i Flæng:
Smaragdgrøn smiler her en Eng
langs okkergule Brinker,
og Bækken som en sølvblaa Streng
i Kløftens Skumring blinker.
Den skarpe Sol bestraaler grelt
Rugmarkens lysegrønne Felt,
Plovjordens brune Ælte
og Mosens sorte Tørvemuld,
indrammet i Ranuriklers Guld
og Sivets Silkebælte.

Lidt Grønt i Spidsen af en Kvist,
lidt Purpur her, Orange hist
behændigt Penslen fæster.
Man huske, Manden er Artist
og ingen Haandværksmester.
Den nøgne Strand med Høfd og Klit
han spartler rask med Hvidt i Hvidt
- det svider fast i Synet -
og stryger Havet bredt og flot
med irrgrønt, lilla, mørkeblaat
helt ud i Himmelbrynet

Og er saa Grunden først lagt paa,
saa gaar i Lag han med det smaa
og tryller tusind skønne
Smaablomster, gule, hvide, blaa,
frem i det saftiggrønne.
Med varsom Haand, med Pensel spids
han følger Bladets fine Rids
hos Primlen og Violen.
Hver er saa pillen, sart og pæn,
som var den malt paa Porcelæn
og farvebrændt af Solen.

Men alle Skove, fjern og nær,
- med dem vil han ej ret i Færd;
han har jo sine Nykker.
Han gi’er dem kun et rødbrunt Skær
med violette Skygger.
Dog paa det sorte Tjørnekrat
med ødsel Haand han Klat ved Klat
den hvide Farve dynger.
Han morer sig ved den Idé,
det skal se ud, som var det Sne,
og er dog Blomsterklynger.

Har han tilsidst sit Arbejd endt,
saa faar han Cigaretten tændt
og strækker sig og nyder.
Op mod det lysblaa Firmament
den lette Taage flyder.
Som Skaberen den sjette Dag
sit Værk han mønstrer nu i Mag
med veltilfredse Blikke.
,,Der <i>er</i> jo rigtignok den Skov! -
Dog, den maa vente. - Gudskelov,
før <i>Maj</i> det haster ikke!''
</body>
</poem>

<poem id="fonss2019090107">
<head>
    <title>Blodbøg</title>
    <firstline>Om Kirkegaardens viede Grund</firstline>
    <source pages="19-20"/>
    <quality>korrektur1,kilde,side</quality>
</head>
<body>
Om Kirkegaardens viede Grund
- for Livets Jag en fredlyst Lund
Kastanierne sig kupler.
Kun Svalen strejfer hid og did
og ta’er i Flugten sig en Bid
og gør sig ingen Skrupler.
Men midt i Havens Foraarsflor,
- mørk som den kongelige Mohr
ved Kristusbarnets Krybbe -
en Blodbøg højt sin Krone bær
med Løvets dunkle Bronceskær,
- blandt Nordens blonde Bøgetræ’
en fremmed, sydlandsk Type.

Dog trods Zigøjneræt og -Blod
fik den i Kristengrund sin Rod
og Korset paa sin Stamme.
Men viet selv med hellig Text
den er og blier den vilde Vækst
r blandt Kirkegaardens tamme.
Et Barn af Solens hede Glød,
<i>den</i> skylder den sin Broncelød,
sin Krones bedste Smykke.
Og signes den med Salmer end,
ja, sættes den blandt Palmer hen,
saa sygner dog og falmer den,
naar den skal gro i Skygge.

Nu bliver det jo sagt og troet,
dens dunkle Lød er blot en Sot,
hvorfor man ej bør kæle,
og at man ved fornuftig Kur
hin Egenhed i dens Natur
besejre kan og kvæle.
Ak - kald den syg, hvad eller sund,
men lad sig selv den blive kun
og ej ,,som Andre ere''.
Smukt staar til blond den mørke Lok,
det sjældne trives ej i Flok.
Vi har jo grønne Bøge nok,
- hvad skal vi dog med flere!
</body>
</poem>

<poem id="fonss2019090108">
<head>
    <title>Kontraster</title>
    <firstline>Der gror en Bregne i Kløften</firstline>
    <source pages="21-22"/>
    <keywords>heine</keywords>
    <quality>korrektur1,kilde,side</quality>
</head>
<body>
Der gror en Bregne i Kløften
med sirligt, finttunget Løv.
En Valmue blomstrer ved Grøften,
prisgiven til Sol og Støv.

Dens Purpur splittes og flænges
og strøs over Alfarvej.
Men Bregnen i Løn blot længes,
og Blomster bærer den ej.

Dens Elskov blev kun en Larve,
en Kim i et Bladkorns Skjul.
Hins folder i Purpurfarve
sig ud som en Sommerfugl -

slaar frem i blussende Flamme
og dør i sin korte Lyst.
Men Bregnen er altid den samme
og falmer først sent i Høst.

- Hil være dig, Jomfru Bregne,
dydsiret og sippet-kysk!
O, var jeg saa sandt en Heine,
saa sang jeg din Pris paa Tysk!
</body>
</poem>

<poem id="fonss2019090109">
<head>
    <title>Kalenderfragment</title>
    <subtitle>(i Ritorneller).</subtitle>
    <firstline>Du martrer mig til Døde med dit Smil</firstline>
    <source pages="23-27"/>
    <quality>korrektur1,kilde,side</quality>
</head>
<body>
<nonum><small>October.</small></nonum>
<nonum><small><right>Den ottende.</right></small></nonum>
Du martrer mig til Døde med dit Smil,
det fyrigt fristende, det køligt spottende.

<nonum><small><right>Den niende.</right></small></nonum>
Ak, hvilken Gud har lært dig denne Kunst
at tie talende og tale tiende?

<nonum><small>November.</small></nonum>
<nonum><small><right>Den trettende.</right></small></nonum>
Skønt Dagen er som Dato lidet lovende,
var dine Smil i Aftes højst forjættende.

<nonum><small><right>Den nittende.</right></small></nonum>
Grumt du med Ord mit Hjerte sønderskærer
- og smiler dog, som ej Du aned Snittene.

<nonum><small>December.</small></nonum>
<nonum><small><right>Den sjette.</right></small></nonum>
Hvis jeg vil slippe nogenlunde fra det,
maa jeg i Tide tænke paa Retræte.

<nonum><small><right>Den ottende.</right></small></nonum>
Din Dragt! Et Under af Koketteri,
saa fint tilslørende, saa dristigt blottende.

<nonum><small><right>Den tiende.</right></small></nonum>
Et skyfrit Stjernehvælv, en Frostluft sviende.
Hvor kraftigt æggende, hvor sundt befriende.
- - - -

En Ampel lyste rødt i Kabinettet.
Dit Øje sendte Kornmodsglimt i Natten,
Og Luften var af tung Parfume mættet.

Den søde Duft besværed Aandedrættet.
Jeg følte Faren - men jeg smutted fra den,
sprang op og aabned’ Vindvet - hvor det letted!
- - -

Du skønne silkeknitrende Hetære!
Hos dig min Sjæl maa visne som en Blomst,
der plantes i en giftig Atmosfære.

<nonum><small>Januar.</small></nonum>
<nonum><small><right>Den femte.</right></small></nonum>
Hver Dag jeg væbner mig med friske Forsæt,
men naar jeg ser dig, er de alle glemte.

<nonum><small><right>Den elvte.</right></small></nonum>
Den Kærlighed! Som Æblet i ,,Snehvide''
har den en sund og en forgiftet Hælvte.

<nonum><small>Februar.</small></nonum>
<nonum><small><right>Den tredje.</right></small></nonum>
Tidt glemmer jeg, det hele er en Farce,
og stormer løs som Helt i en Tragedie.

<nonum><small>Marts.</small></nonum>
<nonum><small><right>Den fjerde.</right></small></nonum>
Jeg længes efter Muldjordslugt og Sol,
en ensom Marksti langs et Pilegærde.

<nonum><small><right>Den niende.</right></small></nonum>
Til Præstegaarden! Jeg har drømt i Nat
Om Æbletrær, Capitelstaxt. og Tiende.
- - - -

<nonum><small><right>Den femtende.</right></small></nonum>
Saa slap jeg da! Fra Byens Kvalm og Tummel
fra Biler stinkende, Sporvogne klemtende.
- - - -

Skønt Diligencen trodser al Beskrivelse,
saa tungt den ruller og saa fælt den knager,
- er denne Rejse dog en sand Oplivelse.

Vidt ser jeg over Skove, Fjord og Ager,
hvor Alting varsler Vinterens Fordrivelse,
mens Skyer og Solstrejf over Himlen jager.

<nonum><small><right>Den tyvende.</right></small></nonum>
En By med Kunstsans! Midt paa Torvet staar
en Buste af Kong Frederik den Syvende.

<nonum><small>April.</small></nonum>
<nonum><small><right>Den fjerde.</right></small></nonum>
Indad mit Vindve skinner Morgensolen,
og udenfor er der Koncert af Stære.

<nonum><small><right>Den syvende.</right></small></nonum>
Hvor Foraarssolen varmer! Hækken grønnes.
Og se! fra Syden kommer Storken flyvende.

<nonum><small><right>Den trettende.</right></small></nonum>
Ved Stranden. Fiskerbaadene kom hjem,
og Foraarssilden sad som Sølv i Nettene.

<nonum><small>Maj.</small></nonum>
<nonum><small><right>Den anden.</right></small></nonum>
Frisk som et Foraar! Store dybtblaa Øjne,
og saa et Brus af gyldne Haar i Panden.

<nonum><small><right>Den femte.</right></small></nonum>
I Ly bag Hegnet plukked jeg Violer,
som hendes Øjne blaa og sødt forskræmte.
- - - -

Hun gik langs Moseranden, som hun plejer -
det var i Gaar - og bar en stor Buket
af Gøgeurt og gule Kabbelejer.

Jeg fulgte hende til hvor Stien drejer.
Vi talte kun om Føret, som var slet,
- men jeg var stolt som af en vunden Sejer.

<nonum><small><right>Den niende.</right></small></nonum>
Fra Haven lyder Regnens stille Susen -
en Foraarsdaab, befrugtende, indviende.

<nonum><small><right>Den fjortende.</right></small></nonum>
Forgæves! Blot et Glimt af Elskovs Vaaben,
- strax Broen op, og Vagt ved alle Portene!

<nonum><small><right>Den syttende.</right></small></nonum>
Imens paa Skrømt jeg kured til Veninden,
stod hun, skønt bortvendt, spændt og skinsygt lyttende.

<nonum><small><right>Den nittende.</right></small></nonum>
Der er en Linierenhed i Figuren,
Musik i Gangen, rythmisk Klang i Skridtene.

<nonum><small>Juni.</small></nonum>
<nonum><small><right>Den tredje.</right></small></nonum>
Da Bygen overrasked os paa Turen,
vi søgte Tilflugt i den tomme Smedje.

Og, hvor til daglig en Hefaistos halter
sodsværtet rundt blandt rustent Jærn og Staal,
dér rejste Elskovsguden brat sit Alter,

og af hans rosensmykte Offerskaal
gød unge, skære, lysende Gestalter
i vore Hjerter Lykkens Overmaal.
</body>
</poem>

<poem id="fonss2019090110">
<head>
    <title>Junimorgen</title>
    <firstline>Skærsommerdagens Himmel er skyfri og blaa</firstline>
    <source pages="28-29"/>
    <quality>korrektur1,kilde,side</quality>
</head>
<body>
Skærsommerdagens Himmel er skyfri og blaa,
og gyldne Solglimt glider over nikkende Straa
til de dugvaade Skræpper i Grøften.
Saa morgenfrisk og tyst er den vaagnende Egn,
fra Vænget kun jeg hører bag Landevejens Hegn
Kreaturernes Gumlen og Snøften.

Gennem Landsbyen gaar jeg - engang var den mit Hjem -
Bag Asketræers Kupler titter Kirketaarnet frem
over straatækte Gaarde og Huse.
Hvor godt jeg dog mindes denne Lugt af Tørverøg
og ude fra det fjerne den dæmpede Støj
af Vandet i Mølledammens Sluse.

Varmt brænder Morgensolen i Gydens snævre Tragt,
hvor Duft af Syrenhækkens lillahvide Pragt
sig blander med en Staldmøddings Virak.
En Karl i Træskostøvler haandterer flink sin Fork,
og ovenfor paa Gavlen mediterer en Stork,
saa dybsindig og tavs som selve Sirak.

Kastanien, som luder mod Smediens mørke Væg,
hvor Røgen siver frem under Tegltagets Skæg
og Muren og Stolpeværket sværter -
har endnu ingen Plet paa sit foraarslyse Skrud.
Velsignende den breder sine Bladvifter ud
og løfter højt de hvide Blomsterkærter.

Jeg titter med Længsel fra Landevejens Støv
ind i Præstegaardshaven med alt det unge Løv
og den nysslaaede fløjelsgrønne Plæne;
med Frugtblomstrets Sne mod den himmelblaa Azur
og Blodbøgens Top som en Broncefigur
i en skumhvid Kæmpefontæne.

Grant mindes jeg hver Idræt og hver en Leg som Dreng
og søger bag Lunden paa en lysegrøn Eng
min Yndlingskrog, bag Buskene forborgen.
Paa Høet jeg strækker mig og dysses sagte ind,
mens Nuet og det Svundne smelter sammen for mit Sind
i den solgyldne, unge Sommermorgen.
</body>
</poem>

<poem id="fonss2019090111">
<head>
    <title>Trioletter</title>
    <firstline>Ifald du har et Smil endnu</firstline>
    <source pages="30-31"/>
    <quality>korrektur1,kilde,side</quality>
</head>
<body>
<nonum><center>I.</center></nonum>
Ifald du har et <i>Smil</i> endnu,
du ingen Anden tror at skylde,
lad det min Skumring da forgylde,
- ifald du har et Smil endnu.
Som ved et Solglimt, af min Hu
fremvælde vil en Blomsterfylde
- ifald du har et Smil endnu,
du ingen Anden tror at skylde.

<nonum><center>II.</center></nonum>
Og har et <i>Kys</i> du i Behold,
skænk <i>mig</i> det, at jeg ej forsmægter.
Betænk dig, Barn, før du det nægter,
- har end et Kys du i Behold.
Husk, at jeg staar i Guders Sold
og fører Lyra selv og Plekter,
- saa, har et Kys du i Behold,
da skænk mig det, før jeg forsmægter!

<nonum><center>III.</center></nonum>
Og om du veed dit <i>Hjerte</i> frit,
og at fra mig du <i>mit</i> har sneget,
- giv til Erstatning mig dit eget,
ifald du endnu veed det frit!
Ja, skænk mig <i>Hælvten</i> blot af dit,
ifald <i>det hele</i> er for meget,
og om du veed dit Hjerte frit,
og at fra mig du <i>mit</i> har sneget.

<nonum><center>IV.</center></nonum>
Vaar, Blomster, fagre Kvinders Smil,
hvis Sødme Sjælen gemmer længe,
har altid stemt min Lyres Strenge
- Vaar, Blomster, fagre Kvinders Smil!
Og send, Apollo! mig din Pil,
naar ej mit Hjerte mer vil fænge
ved Blomster, Vaar og Kvinders Smil,
hvis Sødme før det gemte længe.
</body>
</poem>

<poem id="fonss2019090112">
<head>
    <title>En Have</title>
    <firstline>Fra Pulterkamrets Vinduesglug</firstline>
    <source pages="32-38"/>
    <quality>korrektur1,kilde,side</quality>
</head>
<body>
Fra Pulterkamrets Vinduesglug
helt oppe under Taget
har vi en Udsigt fri og smuk
til hele Nabolaget.
Forneden ligger Bryggergaard’n,
saa Træer og røde Tage,
en gammel Kirke uden Taarn
og Bæltet længst tilbage.

Men mine Øjne søger tidt
langs Baggaardslænger lave
over et brunmalt, højt Stakit
ned i en gammel Have.
Langs Husets Gavl den vilde Vin
sig tæt og frodigt ranker.
- Den Have én Gang kaldtes <i>min</i>
og gaar mig ej af Tanker.

I Omfang var den just tilpas
- ej stor og ej for liden:
en aaben, solbeskinnet Plads
med tæt Buskads langs Siden.
I Nord gav selve Huset Læ,
mod Syd sin Front det vendte.
Nær det et mægtigt Pæretræ
sin brede Løvskærm spændte.

Om Vinteren i Sneens Skrud
laa Haven trist og bar.
Vi titted længselsfuldt derud
ad Dobbeltvindvers Glar.
Sørgmodig knejste efter Jul
vor Gran i Sneen ene,
og alle Spurve søgte Skjul
mellem dens grønne Grene.

Men frydefuldt det var at se
og for de Smaa en Glæde,
naar de kom ud at slaas med Sne
og køre rundt i Slæde.
Dog Solen, alt som Vintren led,
fik Sneen smeltet væk,
og bag Buskadset i dens Sted
der myldred Gæk ved Gæk.

I Marts, naar Luften fik Azur,
og Middagssolen brændte,
og Krokus langs den røde Mur
de gule Flammer tændte,
og Hyazinterne sprang ud
som blaa og hvide Lys,
- da skønned vi, nu var der Bud,
at Vaaren kom til Bys.

Og blev saa Havemanden meldt
- den gode, gamle, kendte -
saa vidste vi, officielt,
at Vintertiden endte.
Han graved Plæne og Rabat,
og Gangene fik Grus,
mens Stæren fløjted som besat
hver Morgen fra sit Hus.

Og Buskene fik grønne Slør,
det brød fra hver en Kime,
og aabnet blev vor Havedør
- det var en festlig Time!
Naar Duft af nysudsprunget Løv
- Vaarluftens stærke Drue -
udvejrede for Kvalm og Støv
den lumre Vinterstue.

Og der blev plantet Bed ved Bed
og saaet i lange Baner.
Narcissen stod i Herlighed
med Iris, Tulipaner.
Og Pæretræet sprang i Blomst
- en Pragt, som Ord ej maler.
Da hilstes <i>Somrens</i> Atterkomst
med funklende Pokaler.

Og Nattens milde Regn blev gydt
over hvert tørstigt Bed.
Hver Morgen var der noget Nyt
og Smukt at frydes ved.
Men brændte Solen løs fra Gry
og bagte vore Rygge,
da var det rart at søge Ly
i Pæretræets Skygge.

Om Stammen runded sig en Bænk,
hvor svalt og trygt man sad.
Kun nu og da et gyldent Stænk
faldt over Bogens Blad.
Ja, Løvets tætte Skærm gav Ly
selv for en mindre Byge
og vinked, naar i Kvælden man
sin Pibe vilde ryge.

Saa sad vi dér, en lille Kreds,
og snakked, lo og spøgte,
mens Maanen gled - for ej at ses
bag Løvet med sin Lygte.
Dens Sølv om vore Fødder flød
tæt ind mod Skyggebæltet,
og Havestuens Lampeglød
sit Guld i Sølvet smelted.

Og Roserne sprang ud, i Pagt
med <i>dem</i>, i Gry der rinder.
De svulmede i nøgen Pragt
som unge Haremskvinder.
Fra gyldenhvidt til dybest rødt
de Farvebuen spændte.
Over den hele Have sødt
man deres Vellugt kendte.

Mod dunkel Løvgrund lyste grelt
Valmuens Kæmpeblus,
og over Plænens grønne Felt
de blaa Convolvolus.
Stedmoderblomster sammenflød
til fint afstemte Fløjler,
og Blaaregn sine Ranker skød
om vor Verandas Søjler.

Lilla Syrener flirted frit
med lange Guldregnshængler,
og hvide Liljer vugged blidt
paa høje, slanke Stængler.
Hist lyste ung Salat som Rand
om duftende Gemyser.
Her flammed op i gulrød Brand
Nasturtiens Flagrekyser.

Naar Solen sved, hvert Blomster hang
med Hovedet sørgmodigt.
Men strømmed Regnen blot en Gang,
stod alting dobbelt frodigt.
Som i en Farverus vi gik
og følte Blodets Banken,
fik brunet Lød og Ild i Blik
og mere Glød i Tanken. - -

September led. - Der gik et Suk
igennem alle Planter.
Paa Græsset laa den tunge Dug
som store Diamanter.
Og Pragten svandt. Ruinerne
var triste nok at skue.
Kun Kaktusgeorginerne
slog ud i broget Lue.

Men Pæretræet dryssed ned
i Overmod sin Frugt.
Vindruerankerne, der vred
langs Muren deres Bugt,
lod skimte under tunget Løv
de violette Klaser,
- mens Haslen plyndret stod og sløv
med lutter tomme Haser.

Og Stormen kom. Den rev og sled
og i sit Bytte fraadsed.
Den sidste Frugt blev kylet ned
og Havedøren laaset.
Vor Stue blev et Vinterhi,
fra Ovnen Ilden skinned.
Haven stod øde nu. Men vi
bar Sommeren i <i>Mindet</i>.
</body>
</poem>

<poem id="fonss2019090113">
<head>
    <title>Resignation</title>
    <firstline>Kækt mod Himlens kornblaa Hvælv min Tanke</firstline>
    <source pages="39"/>
    <quality>korrektur1,kilde,side</quality>
</head>
<body>
Kækt mod Himlens kornblaa Hvælv min Tanke
steg ved Daggry som en snehvid Falk.
Men mod Kvæld den sank som Duggens blanke
Taare ydmygt i Konvolvlens Kalk.

Fra de større Kredse i de mindre,
det er Vejen, som vi Alle maa.
Himmelkuplen - og Konvolvlens Indre!
- - Men Konvolvlen er jo himmelblaa.
</body>
</poem>

<poem id="fonss2019090114">
<head>
    <title>Coelestem lucem adspicit</title>
    <firstline>I Buelampers Skær jeg vandred om</firstline>
    <source pages="40"/>
    <quality>korrektur1,kilde,side</quality>
</head>
<body>
I Buelampers Skær jeg vandred om.
Omkring mig steg og bruste Folkevrimlen.
Som fra en Lysbrønd saa’ jeg op mod Himlen.
- Den syntes slukket, sort og stjernetom.

Men da jeg naaede fra den travle By’s
kunstige Dag en Markvejs mørke Øde
og skued op - da funkled mig i Møde
Høstnattens fulde Pragt af Himmellys.

Og i en Dis, den stod vel en Snes Favn
til Vejrs - Intelligensens Atmosfære -,
laa som en Verden for sig selv vort kære
frigjorte, selvtilfredse København.
</body>
</poem>

<poem id="fonss2019090115">
<head>
    <title>Nordlys</title>
    <firstline>Langsomt ved hinandens Side</firstline>
    <source pages="41-46"/>
    <quality>korrektur1,kilde,side</quality>
</head>
<body>
Langsomt ved hinandens Side
vandred de langs Klittens Bræm.
Dagen svandt. De første blide
Stjerner kom paa Himlen frem.

Som en Fugl i lydløs Dalen
sænkede sig Kvældens Ro.
Han alene førte Talen,
men han talte og for to.

Det var Tidens nye Tanker,
som bevingede hans Sprog -
Aandens Storm mod alle Skranker,
Videnskabens Sejerstog.

,,Rummet hist, hvor Kloder glinse,
har ej Plads for nogen Gud.
Kæmpeteleskopets Linse
drev ham af hans Himmel ud.

Og i Universets Midte,
hvor hans møre Trone faldt,
tager nu den frie Tanke
Plads og gennemskuer Alt.

Ingen stenindgravne Love,
ingen Dommers: Lyd og skælv!
Frit enhver, som det ham lyster,
skriver Livets Love selv.''

Her, af egen Højhed svimmel,
standsed han sin Tales Il,
steg saa fra sin Storheds Himmel
ned til Jorden med et Smil.

Og til Damen ved sin Side
brød han fuld af Stolthed ud:
,,Se, Kusine! Saadan bliver
Mennesket sin egen Gud!''

Og han væbnede sit Øje
med Lorgnettens slebne Glar
og fixered hende nøje.
Men hun gav ham intet Svar.

Med det mørke Øje rettet
udad mod det aabne Havs
blanke fosforlyse Flade
stod hun tankefuld og tavs.

- Se! da steg fra Himmelbrynet
lange Flammestriber brat:
Store, skønne Nordlys funkled
i den lune Sommernat.

Rødt de gnistred, blaat de flimred
over Himlen vidt og bredt,
rulled frem og trak sig sammen,
smuttede saa bort med ét.

Og da sagde hun alvorligt,
fæstende sit Blik i hans:
,,O, hvor blændende er disse
Glimt af Nordpolsnattens Glans!

Men ustadigt kun og rastløst
blusser de langs Nattens Bræm.
Og - tilgiv mig! - dine Tanker
synes mig i Slægt med dem.

Nedefra, af Dybets Skakter,
vælder deres Flammer ud,
som fornægted de hvert Udspring
fra al Lysets Kilde, <i>Gud</i>.

Uden fast og rolig Klarhed,
uden Hvile i sig selv
sitrer de i fredløs Flakken
over Himlens høje Hvælv.

Dengang Alt endnu var Kaos,
vilde Kæmpekræfters Spil -
i en raa titanisk Verden
dér blev disse Luftlys til.

De har blusset, de har knitret
om den dampindsvøbte Jord,
dengang Lucifer fra Himlen
ned i Afgrundsdybet fo’r.

Tro mig: <i>Han</i> har tænkt sig hine
Kaos-nattens Flammegys
- Spejling af hans eget Væsen -
som den nye Klodes Lys.

- Dog, da Urtidstaagens Forhæng
bort fra Verdensscenen gled,
funkled Rummets blanke Kloder
roligt, klart og trygt herned.

Og som den Gang, end de luer
over Mark og Sø og Skov,
kredsende i faste Buer,
Vidner om en evig Lov.

Denne Lov, som de forkynder,
skal og styre <i>mine</i> Skridt.
De skal lyse paa min Bane -
følg saa Du din egen frit!''

Og mens Venusstjernen blinked
venligt i den stille Kvæld,
vendte hun sig bort og vinked
ham med Haanden sit Farvel.

- Flov han stod. Men forat give
Scenen den korrekte Stil
tog han Hatten af og bukked
med et stolt, ironisk Smil.
</body>
</poem>

<poem id="fonss2019090116">
<head>
    <title>Ved Dronning Louises Bisættelse</title>
    <firstline>De store Malmsvælg runge</firstline>
    <source pages="47-49"/>
    <quality>korrektur1,kilde,side</quality>
</head>
<body>
De store Malmsvælg runge
fra Dômtaarnets Glug.
Gravhvælvets Port den tunge
oplader sig med Suk.
Der hviles alt derinde
saa mangen stille Gæst,
- nu aabnes <i>den for hende</i>,
hvis Plads var Drotten næst.

Og Orglets Brus vil stige
ved hendes Jordefærd,
og Dômens Skumring vige
for tændte Kærters Skær.
Men er først Graven lukket
og Dødens Højtid endt, -
bli’er da og Sorgen slukket
som Kærten, der var tændt?

Ak, spørg kun hendes Kære,
og spørg den gamle Drot!
Den Sorg, som de maa bære,
er ej i Klæder blot.
Bedsk rinder Savnets Kilde
af Gravens Urne frem,
- der bliver tomt og stille
nu i det gamle Hjem.

Og ikke Stammen ene
fornemmer Øksens Hug, -
i trindt til de tusind Grene
der gaar et Smertens Suk:
Et Folk, hvem Landesorgen
er mer end Dragt og Skik,
ser op til Kongeborgen
med vemodsdugget Blik.

Og dér, hvor Ymper myge
fandt Ly ved hendes Gunst -
og dér, hvor mellem Syge
ved Kvindehænders Kunst
<i>hans</i> Gerning efterlignes,
som lindred Sot og Savn,
- dér skal med Tak velsignes
den gode Dronnings Navn.

- Men vandtes end paa Jorden
et Navn med herligst Klang,
det er Naturens Orden
at det skal dø engang,
at ogsaa det paa Kærren
skal bort til Gravens Krog - -
Lyksalig da, hvem Herren
skrev ind i Livets Bog!
</body>
</poem>

<poem id="fonss2019090117">
<head>
    <title>Ved Kong Kristians Død</title>
    <firstline>Som Dagen just led, og Lyset</firstline>
    <source pages="50-52"/>
    <keywords>christian9</keywords>
    <quality>korrektur1,kilde,side</quality>
</head>
<body>
Som Dagen just led, og Lyset
svandt i Solfaldets Stribe,
da bar over Vande et Vemodsbud
de Klokker fra Roskild til Ribe.
De sang det i Kvæld saa sorrigfuldt
med Malmets den mørke Tone:
Gamle Kong Kristian er sovet hen
Døden har taget hans Krone!

Det kom os alle saa sælsomt. -
Nu vendes Krønikens Blad!
Vi syntes, at han og Danmark,
de kunde ej skilles ad;
vokset han var gennem Aarenes
skiftende Lyst og Nød
inderligt fast til vort Hjerte.
Og nu - ak! nu er han død.

Vi kendte hans milde Øje,
hvert et Barn var han kær.
Der boede ej Svig paa hans Læbe
kun Retsind i al hans Færd.
Aldrig saas han med løjet Smil
at bejle til Døgnets Gunst -
Troskab mod Pligtens Stemme,
det var hans Statsmandskunst.

Han ejed ikke de sjældne
Evner, som blænder et Folk;
for, hvad han følte, var Tungen
ingen veltalende Tolk.
Men Talen som Tanken fulgte
Sandhedens lige Spor,
og for hans Hjertelag vidned
Handling bedre end Ord.

Tunge Tider han fristed,
Danmarks Tab gik ham nær;
ofte har Mistro kastet
Skygger over hans Færd.
Langsomt Folkets Hjerte og Tro
maatte han til sig vriste;
men da han først havde vundet den,
blev den og hans til det sidste.

- - Klokker kime, og Klokker gaa!
- Sorg i al Danmarks Land!
Alle saa holdt vi af ham,
den trofaste, gamle Mand.
Træder vi da i Tanken
tyst til hans Kistefjæl:
Tusind Godnat, Kong Kristian!
Gud Herren have din Sjæl!
</body>
</poem>

<poem id="fonss2019090118">
<head>
    <title>Buggeblod</title>
    <firstline>Bag Byen er der et Vænge</firstline>
    <source pages="53-55"/>
    <quality>korrektur1,kilde,side</quality>
</head>
<body>
Bag Byen er der et Vænge
tæt ud mod det aabne Bælt.
Der vog de i fordums Tider
Hr. Bugge, den gævelig Helt.

Den Herre var strid af Vilje,
han ødte Landet med Kiv.
Thi maatte sit Liv han lade
for Marsvinsjægerens Kniv.

Men der, hvor Jorden har drukket
hans Aarers purpurne Flod,
der vokser siden en Skræppe
med Stilk og Ribber som Blod.

Den lader sig ej bortrydde
den gror over Grøft og Hegn -
for Mordernes Afkom, tror man,
et truende Vredens Tegn.

- Jeg tager det knap saa alvorligt;
langt heller ser jeg deri
en demokratisk Naturaands
hævnende Ironi.

Man har jo Sagn om Martyrer,
om Helgeners Offerdød:
at af den Muld, hvor de blødte,
en Palme mod Himlen skød;

og Sagn om dejlige Kvinders
uskyldige Jomfrublod,
at deraf de rødeste Roser
og hvideste Liljer er groed’.

Men slig en adelig Junker,
der sansed kun eget Behov -
som aldrig fik bøjet sin Vilje
under en større Lov -

som, dengang det gjaldt at samle
et Rige sondret og spredt,
aldrig ud over sin egen
snævre Synskreds har set - -

for <i>ham</i> der fandtes vel næppe
- trods Byrd og adeligt Skjold
bedre Symbol end en Skræppe,
som dækker en Grøftevold.
</body>
</poem>

<poem id="fonss2019090119">
<head>
    <title>Sangeren i Fængsel</title>
    <firstline>Gad vidst, om Bøgen alt staar Brud</firstline>
    <source pages="56-59"/>
    <quality>korrektur1,kilde,side</quality>
</head>
<body>
Gad vidst, om Bøgen alt staar Brud,
om Tjørnen blomstrer, Lærken slaar!
Jeg længes ud, jeg længes ud!
Om det er Løvfald eller Vaar,
kan her jeg næppe kende.
Før fløj jeg frit i Skov og Vang -
nu har den Frihed Ende!

Tæt ud for Gitret i mit Bur,
- den snævre, skumle Sarkofag
der skyder op en taarnhøj Mur,
saa kun et smudsigt Skær af Dag
kan til min Celle sive:
Et slagget Guld, en Tiggerskærv,
som holder mig i Live.

Ifald jeg sætter mig paa Hug
og lægger Hovedet paa Skraa,
jeg skimter gennem Murens Glug
et lille Glimt af Himlens Blaa,
hvor hvide Skyer jage.
- Det er den Stump af Guds Natur,
jeg har beholdt tilbage.

Saa lidt var da min Sang Jer værd,
saa plat foragtelig og arm,
at, hvad hver Svalelil og Stær
paa Husets Gavl, ved Dørens Karm
tør eje uanfægtet:
den lyse Dag, de grønne Trær -
har I jer Sanger nægtet!

Jeg kunde sunget end maaske
et Kvad om Foraarsluft og Sol,
om Anemoners Blomstersne,
om Gøgelilje, Martsviol,
som pipper bly bag Gærdet,
om Havet, naar det hviler blankt
og spejler Aftenskæret. -

End har min Streng den fulde Klang,
der svulmer i et Sommerdigt,
end har jeg Farver til en Sang,
der maler glødende og rigt
den Skønhed, Høsten rummer -
mens i en evig Vinternat
min Cithers Røst forstummer.

End gaar min Flugt vel stolt og fri
op under Nattens Stjernehvælv -
end finder jeg ej stængt den Sti,
som maaler Dybet i mig selv,
hvor Hjertets Kilde risler.
- Dog - snart er Vældet tørret ud
og skjult bag Tjørn og Tidsler.

O, Drøm om Elskov, Haab om Sejr,
om Sol for mine Sangerkaar!
Nu sidder selv i Fjendens Lejr
<i>hun</i>, hvem i Ungdoms lyse Vaar
jeg kaared til min Muse.
Ak! - Sangens Fugl bar fattigt Ry
og intet Guld til Huse!

- Saa far da vel, min skønne Kunst!
Gud veed, det var af Hjertets Trang
og uden Blik til Guld og Gunst,
naar over Jorden jeg mig svang
paa dine brede Vinger.
- Endt er nu Flugten. Mit Lev vel
med Taarer jeg dig bringer!

<nonum><small>(April 1903)</small></nonum>
</body>
</poem>

<poem id="fonss2019090120">
<head>
    <title>Ved Dalgasmonumentets Afsløring</title>
    <firstline>Hvad hjalp dig, ak mit Fædreland!</firstline>
    <source pages="60-62"/>
    <quality>korrektur1,kilde,side</quality>
</head>
<body>
Hvad hjalp dig, ak mit Fædreland!
din Fortids stolte Minder!
De taarnes fjernt i Synets Rand
som hvide Alpetinder.
Længst bød os Livet Smaafolks Kaar,
selv skrumped ind du Aar for Aar
I Kamp med gridske Fjender.

Men fik vi end af Fædres Arv
en ringe Rest kun levnet,
skar Øksen dybt vor Stammes Marv,
blev Kronen delt og stævnet -
at slette ud af Sagas Bog
vort Folkepræg, vor Sæd, vort Sprog
dog ingen Fjende evned.

Thi har vort Folk ej udad haft
den Ham, som Staal ej bider,
det gemmer inderst dog en Kraft,
som vokser, mens det lider.
Og da vi sad i dybest Nød,
af skjulte Væld den Kraft frembrød
og skabte bedre Tider.

<i>Den</i> var det just, som fyldte <i>ham</i>,
hvis Mindefest vi fejre;
den bar fra Nederlagets Skam
ham frem til nye Sejre.
<i>Den</i> var det, som - vort Tab til Bod -
bag Døgnets mørke Synskreds lod
ham Fremtidslandet vejre.

Og denne Kraft, som ej dør ud,
om stundom end den blunder,
paa den det være skal, næst Gud,
vort Fremtidshaab vi grunder.
Saalænge denne Livets Drift
ej brydes ned af Tvivlens Gift,
gaar Danmark aldrig under.

Saa lad hans Træk, den Fredens Helt
vor Slægt en Maner være,
som viser did, hvor Hedens Felt
for Lyng skal Brødkorn bære,
- at vi som han, trods Ahl og Sand
maa bryde Muld til Fremtids Land
og rejse Danmarks Ære.
</body>
</poem>

<poem id="fonss2019090121">
<head>
    <title>Idyl</title>
    <firstline>Lampens Skær i det høje Rum</firstline>
    <source pages="63-65"/>
    <keywords>goethe,heine</keywords>
    <quality>korrektur1,kilde,side</quality>
</head>
<body>
Lampens Skær i det høje Rum
dæmpet af Silkeskærmen.
Stilfuld Hygge. Et Tusculum
fjernt fra Støjen og Sværmen.
Ovnen nær, paa sin vante Plads,
- Vin paa Bordet i slebne Glas -
træt efter Dagens Pligter
sidder den gamle Digter.

Højt han hædres, hans Navn er berømt.
Gyldent som Sæd over Vange,
hvad han har levet, lidt og drømt,
groede til Liv i hans Sange.
Nu er han ældet, graa hans Lok,
Ære og Guld har han samlet nok.
Kunstskatte, hvor han skuer,
fylder med Skønhed hans Stuer.

Hos ham staar i det røde Lys
kærlig hans yngste Datter,
hun, i hvis Vaar hans Sjæl fornyes,
lever sin Ungdom atter.
Bordet hun ordner med Blomster smukt,
fylder ham Glasset, skræller hans Frugt,
sætter sig saa, som han ynder,
hen ved Klaveret og nynner.

Tonerne vugger sig hid og did
baarne af Stemningens Brise,
svulmer saa frem med Et i en blid
yndefuld Elskovsvise.
Digteren vaagner af Tanker brat,
Glasset har han. til Side sat;
støttende Haand mod Hagen
lytter han rørt og betagen.

,,Barn'', han siger, da Sangen er endt,
,,hvor mig Hukommelsen svigter!
Texten synes mig saa bekendt -
sig mig, hvem er dens Digter?
Sikkert en af de sjældne faa,
de, hvis Vers gennem Slægtled naa
uden at ældes og blegne -
Goethe maaske - eller Heine?''

,,Kæreste Fader!'' Datteren ler -
,,Hvormed skal det dog ende,
naar dine egne Børn ej mer
du fra de andres kan kende!''
,,Mine?'' - ,,Ja vist! Jeg narrer dig ej.
Næste Gang er vel Turen til <i>mig!</i>
Skam dig!'' Med truende Fagter
skælmsk hun den gamle betragter.

,,Datter! Det er jo et Eventyr!
Tænke sig: her, hvor de hovne
Pragtudgaver som Luksusdyr
trindt langs Reolerne dovne -
her i de prunkende Søstres Slot
træder idag liden <i>Askepot</i>,
Perlen mellem dem alle,
ind, for mig Fader at kalde!

,,Kære, syng mig din Sang igen,
dobbelt den nu mig fryder!''
- Datteren gaar til Klaveret hen,
atter Tonerne lyder.
Digteren lytter. Hans Ungdoms Vaar
frem som af lysende Taager gaar.
Mildt han i Minder vugges,
medens hans Øjne dugges.
</body>
</poem>

<poem id="fonss2019090122">
<head>
    <title>Nyt Aarhundrede</title>
    <firstline>Højt stod det i den dunkle Nat</firstline>
    <source pages="66-67"/>
    <quality>korrektur1,kilde,side</quality>
</head>
<body>
Højt stod det i den dunkle Nat
med Stjerneskrift paa Himlen sat
det tavse: <i>Mene, Tekel!</i>
Tolvslaget lød. I Graven brat
nedsank det gamle Sekel.

Men se! Af Østens Purpurbræm
i samme Stund et <i>nyt</i> gaar frem
- en Dronning af Guds Naade.
Hun smiler som en Sfinx. Men hvem
kan løse Smilets Gaade?

Er det som høje Syners Tolk
med Helsebod for Jordens Folk
hun os i Møde træder.
Hvad eller bær hun Gift og Dolk
skjult bag de gyldne Klæder?

Er det fra Nattens Stjernehvælv
et ,,Fryd dig, Zion!'' eller ,, Skælv!''
hun fører tavs paa Læben? -
Du Folk, som spørger - spørg dig selv!
Hvad er <i>din egen Stræben?</i>

Af <i>den</i> dit Liv, din Skæbne groer.
Og peger <i>opad</i> blot dens Spor,
- <i>den</i> Vej kan Ingen spærre.
Thi han, som over Stjerner bor,
er ogsaa Seklets Herre!
</body>
</poem>

<poem id="fonss2019090123">
<head>
    <title>Oktober</title>
    <firstline>Ak, mindes du, Veninde</firstline>
    <source pages="68-70"/>
    <quality>korrektur1,kilde,side</quality>
</head>
<body>
Ak, mindes du, Veninde,
de lyse Foraarsstunder,
da Livet endnu var os
et Eventyr, et Under -

da Luften klang og sitred
af fjerne Melodier,
og Skoven laa og blaaned
med løndomsfulde Stier -

da Vaarens grønne Fylde
skød frem i yppig Trængsel,
og vore Hjerter skælved
af Ungdom og af Længsel?

Og Blomsterne, vi plukked -
hvor store, farverige!
Gad vidst, om der paa Jorden
endnu vel findes slige!

Vi hørte Gøgens Kukken
og Kurr af Skovens Duer,
men <i>Himlen</i> saa’ vi næppe
for Løvets grønne Buer. - -

Nu ligger over Bunden
Bladfaldets gule Dynger,
alle Blomster er visne,
og ingen Fugle synger.

En Tornekrone flettes
af Tidslen kun og Burren.
Kragernes Skrig har afløst
Skovduens kælne Kurren.

Og Fugtigheden siver
nedad de nøgne Grene
og drypper over Stien,
hvor jeg vandrer - alene.

Og I, mit Hjertes Strenge!
hvor brustent nu I klinger!
Min Lykkedrøm er styrtet
til Jord med brudte Vinger.

Thi det er Løvfaldsstunden,
og Nætterne er dunkle.
- Men over nøgne Kroner
ser jeg Stjernerne funkle.
</body>
</poem>

<poem id="fonss2019090124">
<head>
    <title>Børn</title>
    <firstline>Naa! kommer Du hjem fra Turen, Pus!</firstline>
    <source pages="71-74"/>
    <quality>korrektur1,kilde,side</quality>
</head>
<body>
<nonum><center>I.</center></nonum>

Naa! kommer Du hjem fra Turen, Pus!
- Men ih! Du har grædt jo! - Hvordan?
Gik Vognen itu? - Naa, trøst Dig, min Ven
den sender vi bare til Snedkeren hen,
saa gør han den sagtens i Stand.
Men Dukken slap fra det? Gudskelov!
Og Du selv er jo hel og holden. -
Og nu skal Du høre, hvad her er hændt,
mens Du har været paa Volden.
Se, som jeg sidder og skriver Brev,
saa ringer det stærkt paa Døren.
Jeg lukker op, og hvem tror Du, det er -?
- Min Sandten! den gamle <i>Søren!</i>
- Du husker nok, Tante Grethes Karl
derude fra Præstegaarden. -
Han bringer en Kurv til Mo’r - Du véd,
hun har Fødselsdag jo i Morgen.
- Hvad der var i? - Ja, hvad tror Du, Stump?
Du gætter det vist allerede:
De dejligste Æbler, og ovenpaa dem -
to Ænder, tykke og fede!
Den ene især - Du kan aldrig tro,
hvad det var for en herlig And.
Du kan se dem ude i Køkkenet selv,
hvor Lise gør dem i Stand.

Den lille staar eftertænksom og tavs,
der er et Spørgsmaal, der trykker:
,,Far! Hvorfor gør Lise dem dog i Stand?
- Var <i>de da gaaet i Stykker?</i>


<nonum><center>II.</center></nonum>

Hun sidder i Haven ved sit Bord
i Skyggen af Pæretræet
og ser i et illustreret Blad
Optrin fra Englands Hovedstad
under <i>Victoria</i>-Jubilæet.
Mellem jublende Skarer af Kvinder og Mænd
ruller Vogntoget langsomt og festligt hen,
mens naadigt smilende Majestæten
tager mod Folkets Hyldest og Pris,
og Blomsterbuketter i Tusindvis
regner ned i Kareten.

Den lille betragter den livlige Scene,
men undres, at Dronningen sidder ene
og ingen Gemal ved sin Side har.
,,Var Dronning Victoria en <i>Frøken</i>, Far?''
- ,,Nej, Stump! den bedagede Majestæt
var Enke. Du ser hun er sørgeklædt."
Hun spekulerer en Stund.
                    ,,Men hvor kan
hun da sidde og smile hele Tiden
- saa lykkelig - naar hun har mistet sin Mand?''
,,Jo, Pus! For han døde for længe siden."
,,Har hun da glemt ham?"
                    ,,Vist ej! Men en Enke
kan da ikke bestandig gaa og tænke
paa ham, der er død. - Det gamle Skind
er jo fornøjet ved Folkets Hyldest." -

Den lille sidder med grublende Sind,
Forklaringen gør ikke rigtig Fyldest.
Men saa finder med Et hun det rette Spor.

,,Nej, <i>nu</i> skal Du høre, Fa’r, hvad jeg tror!
Se, Blomsterbuketterne, som hun faar en
saadan forfærdelig Masse af,
- dem vil hun vist bære til Kirkegaarden,
derude hvor Manden har sin Grav.
</body>
</poem>

<poem id="fonss2019090125">
<head>
    <title>Sent i Høst</title>
    <firstline>En dunkelløvet sørgende Viburne</firstline>
    <source pages="75-76"/>
    <quality>korrektur1,kilde,side</quality>
</head>
<body>
En dunkelløvet sørgende Viburne
sit hvide Blomster over Græsset strøer.
I Luften Somrens sidste Durklang døer
og smelter hen i Høstens Moll-Nocturne.
Hvor Valmuen i Purpur pranged før,
der bærer Stænglen nu et Frøgems Urne.
Men som Symbol for Livet, rigt og broget,
en Sommerfugl sig hviler let paa Laaget.

Langs Muren klistrer sønderflængt og blodig
den vilde Vin sin Purpursilhouet.
Men brandgult blomstrende et Rankenet
Nasturtien spænder over Plænen frodig.
En sildig Rose, falmet og sørgmodig,
sit Hoved dukker imod Jorden træt,
og mens et Solglimt den til Afsked kysser,
dens Blade, et for et, i Støvet drysser.

Der er endnu en Rest af Farveglæde,
men dæmpet som et Smil bag Taareslør -
en Toneklang, men bristende og skør,
som hvor man nynner, blot for ej at græde.
Det pusler sagte mellem Løvet - - hør!
En frygtet Gæst vil over Tærsklen træde.
Sollyset svandt. En døende Akkord.
Saa flagrer Sommerfuglen lydløst bort.
</body>
</poem>

<poem id="fonss2019090126">
<head>
    <title>Molltone</title>
    <firstline>Over Markens øde Felter</firstline>
    <source pages="77-78"/>
    <quality>korrektur1,kilde,side</quality>
</head>
<body>
Over Markens øde Felter
graa Decemberhimlen ruger;
lysforladt den Sindet knuger
som et Aasyn strengt og haardt;
bag de fjerne Bakker smelter
Vinterdagen sagte bort.

Her ved Skovens gamle Stente,
hvorfra Øjet vidt kan ile,
vil jeg standse lidt og hvile
under mørke Graners Bryn,
samle i et Blik det kendte
dyrebare Barndomssyn.

Kære lille By bag Skoven,
hvor vemodigt du mig vinker!
Bæltets Slyngning, Strandens Brinker
- Alt saa sorgfuldt, graat i graat!
Faldt i Billedet fra oven
dog en Smule Sol der blot!

Men forsvarlig lukt er Skodden
for den klare Himmelrude.
Fra en Sprække vester ude
kun en gullig Lysning gaar,
og de gamle Træer paa Odden
Dagens Smil til Afsked faar.

Nu forsvandt det. Skæret slukkes
rundet ud er Lysets Kilde,
og Naturen glider stille
ind i Nattens dybe Favn.
Tyst som den mit Hjerte lukkes
om sin Smerte og sit Savn.
</body>
</poem>

<poem id="fonss2019090127">
<head>
    <title>Vinternat</title>
    <firstline>Som Morlandsfyrsten, rig og stor</firstline>
    <source pages="79-80"/>
    <quality>korrektur1,kilde,side</quality>
</head>
<body>
Som Morlandsfyrsten, rig og stor,
til Tiggertøsen, arm, forladt -
ned til den vinterhvide Jord
stiger den stolte Nat.

Sin sortblaa Fløjelskaabe prud,
med Stjerner strøet i Overflod,
om hendes Armods ringe Skrud
han svøber huld og god.

Og i hans Favn, barmhjertig, øm,
med næppe hørligt Aandedræt
en Søvn saa fast og uden Drøm
hun sover trygt og tæt.

Hun sover med sit Bryst mod hans,
han vaager for dem begge to.
Med aabent Øje, skærpet Sans
han vogter hendes Ro.

Han holder hende ved sit Bryst
i ømt og trofast Favnetag,
indtil han øjner fjernt i Øst
det første Skimt af Dag.

Ej vil han skræmme hendes Blund,
tyst gør han sig og varsomt løs,
fæster til Afsked kun sin Mund
tæt mod den skønne Mø’s.

Koldt er hans Kys, den tavse Nat,
der nu maa fly for Morgnens Lys,
og gennem hendes Hjerte brat
det jager som et Gys.

Hun aabner Øjet. Dagen gaar
frem som en Blomst af Gryets Kim.
Da sitrer hun, og hendes Haar
- se! det er hvidt af Rim.
</body>
</poem>

<poem id="fonss2019090128">
<head>
    <title>Efter Slaget</title>
    <firstline>Min Fa’er, som var en Helt, men hvis Smil var saa blidt</firstline>
    <notes>
        <note>Gendigtning af Victor Hugo: <xref type="translation" poem="hugo2019090101"/>.</note>
    </notes>
    <source pages="81"/>
    <quality>korrektur1,kilde,side</quality>
</head>
<body>
Min Fa’er, som var en Helt, men hvis Smil var saa blidt,
red, fulgt af en Dragon, som var hans Favorit,
- thi hans Holdning var strunk og saa dristigt hans Mod, -
over en Valplads sent, hvor Slaget nylig stod.
Tyst daled Nattens Ro over Dynger af Lig;
- da flængtes den med ét af hæse Jammerskrig.
Det var en spansk Soldat af den slagne Armé,
hen over Vejen krøb han, en Rædsel at se.
Kvæstet, blodig og bleg, med halv udslukte Blikke
han bad: ,,Forbarmer jer! Giv mig en Slurk at drikke!"

Rørt standsed Fa’er sin Hest, vinked hurtig sin Svend,
spændte Feltflasken af og rakte ham den hen,
idet han sagde: ,,Rask! Lad ham faa Tørsten slukket!''
Men se! I samme Nu, som Dragonen sig bukked,
holdt hin - en Maurer - fluks en ladt Pistol bered,
tog Sigte paa min Fa’er, trykked af med en Ed - -
Og Skuddet faldt. Det kom som en Lynstraale brat;
Hesten stejled og sprang. Til Vejrs fløj Faders Hat.
Kun til <i>den</i> fik han Ram og ikke til Personen.

,,Giv ham Flasken endda,'' sagde Fa’er til Dragonen.

<nonum><small><right>Efter <i>Victor Hugo</i>.</right></small></nonum>
</body>
</poem>

<poem id="fonss2019090129">
<head>
    <title>Jævndøgn</title>
    <firstline>Der klinger fra Stranden et Fugletræks</firstline>
    <source pages="82-83"/>
    <quality>korrektur1,kilde,side</quality>
</head>
<body>
Der klinger fra Stranden et Fugletræks
forunderlig klagende Lyde.
Langt ude bag Havet sidder en Heks
og koger Sejd i sin Gryde.

Hun rører i Gryden og mumler grimt,
tæt hvirvler de gulhvide Dampe.
Foroven øjner man knap et Glimt
af Maanens døsige Lampe.

Jeg staar ved Vindvet og skuer ud
i Martsnattens triste Øde.
En uren Gus som af Sæbelud
og Tørverøg slaar mig i Møde.

Som Griflens Streg for en drivvaad Svamp
hvert Omrids forviskes og flygter.
Kun matte Vejrlys i Mosedamp
synes de spredte Lygter.

Hvad dølger sig vel for Kogleri
bag al denne Kogen og Bryggen?
Hvad Løndom øver Naturen i
sit rygende Heksekøkken?

Jeg veed det. Vintren dreves af Led,
den veg for Regnskyls og Stormes
og Solstraalers Forbund. Saa blev der Fred.
Nu er det, det Ny skal formes.

Jeg aner bag Gusen, saa raa og klam,
en Skikkelse, fjernt i Rummet -
det Vaaren er, der i Taageham
nærmer sig os formummet.

Jeg aner bag Sløret Safternes Løb
og ulmende Farvetoner,
som under Fosterhindernes Svøb
de brogede Krokuskroner.

Et Gry vil rinde af Kimingens Graa,
en Morgen med Sol og Gammen,
med drivende Skyer over Himlens Blaa,
- da kaster den Skønne Hammen!
</body>
</poem>

<poem id="fonss2019090130">
<head>
    <title>Det skinned hvidt</title>
    <firstline>Det skinned hvidt i den lyse Nat</firstline>
    <source pages="84-86"/>
    <quality>korrektur1,kilde,side</quality>
</head>
<body>
Det skinned hvidt i den lyse Nat
som Svanevinger at se:
Kongedatre i Fjederham
det var - de fejreste tre.

Kongedøtre i Fugleham,
hver af dem en Svane hvid.
Gyldne Kroner saa bar de,
og sanderfra stævned de hid.

Maanen stod lavt, som et krummet Staal
nys gladet i Nattens Smedje.
De to de havde saa skarpe Næb,
de vendte dem mod den tredje.

De vendte dem mod deres Søster from,
- jeg saa’ det fra Vinduets Glug -
Flænget blev hendes hvide Bryst
for Næbbenes hvasse Hug.

Flænget blev hendes hvide Barm,
hun bøjed sin Hals saa slank.
Højt fra Luft i mit Abildtræ
paa brede Vinger hun sank.

I min Abild fra højen Luft
hun sank med klagende Tone.
Døende spredte hun Vingerne vidt,
de dækked den hele Krone.

Ingentid saa’ jeg vel noget Træ,
har skønnere Byrde baaret.
Fjederhammen var stænkt med Blod,
det sived fra Banesaaret.

Ilde saa randt af det hvide Bryst
det røde Purpurblod.
Randt det og over den grønne Busk,
forneden den Abild stod.

Ret som Dugg over Kvist og Blad
det trilled Draabe for Draabe.
Alt saa klædtes den fattige Væxt
i skinnende Purpurkaabe. - -

Nattens Blændværk for Dagen flyr.
Jeg aabned mit Vindue - se!
da bugned over min Abild
en Kuppel af Blomstersne.

Skinnende hvid med røde Stænk,
som Blodet fra Aaren springer,
frem over Kronens Rand den skød
som Bræmmen af Svanevinger.

Men hvor derunder i Nat jeg saa
den Busk, med Blod blev døbt, -
udsprungen fandt jeg min Pyrus staa
i luende Purpur svøbt.
</body>
</poem>

<poem id="fonss2019090131">
<head>
    <title>Stedsebrændende</title>
    <firstline>Hver Aften siger Moder</firstline>
    <notes>
        <note>Gendigtning af Conrad Ferdinand Meyer: <xref type="translation" poem="meyer2019090101"/>.</note>
    </notes>
    <source pages="87"/>
    <quality>korrektur1,kilde,side</quality>
</head>
<body>
Hver Aften siger Moder:
,,Mit Barn! Sluk Lyset vel!
Om Brand i Nat jeg drømte,
og det er Blæst i Kvæld.''

- Aa, Mor! Det Blus i Lampen
det slukkes let og brat.
Men i mit Hjerte Lyset
er tændt den hele Nat. -

,,Staa op, mit Barn, det dages!''
saa raaber Mor ved Gry.
Paa Kammerdøren banker
tre Gange hun med Gny,

og tror saa, at hun grusomt
har mig af Slummer kaldt - -
Aa, Mor! Det Lys i Hjertet
har længst mig vækket alt!

<nonum><small><right>Efter <i>C. F. Meyer</i>, Zürich.</right></small></nonum>
</body>
</poem>

<poem id="fonss2019090132">
<head>
    <title>Solgt</title>
    <firstline>Gnid løs paa Fiolen, Du Spillemandsdrog!</firstline>
    <source pages="88-89"/>
    <!-- TODO: Find originalen (Emma Krohn) -->
    <quality>korrektur1,kilde,side</quality>
</head>
<body>
Gnid løs paa Fiolen, Du Spillemandsdrog!
Krofatter! Pas Din Bestilling!
En lystig Nat vil vi ha’, om og
det koster min sidste Skilling.

I ser paa det brogede Baand om min Hat -
Pyt! Snart faar jeg Snore paa Frakken.
Hej! Kunz og Mikkel! En Svir i Nat!
I Morgen - Musketten paa Nakken.

Den pæne Mand ved det grønne Bord
var <i>Hververen</i> - Frisk, Kammerater!
Hans Skillinger tog vi, vi gav ham vort Ord,
et Haandslag - saa var vi Soldater!

- Nu op med en Vise, men en med Humør!
Den dyreste Vin vil vi drikke.
Den Isklump ved Hjertet - jeg tænker den tøer,
naar bravt vi paa Varerne stikke.

Og vil den ej vige. saa nok et Krus!
Hej, Krofa’er! Frem med Bouteillen!
Saa mangen stolt Karl drog af Land med en Rus,
naar Hververen blæste Reveillen!

<nonum><small><right>Efter <i>Emma Krohn</i>, Schweiz.</right></small></nonum>
</body>
</poem>

<poem id="fonss2019090133">
<head>
    <title>Ipomæa</title>
    <firstline>Fra Vinduesbænkens Muldjord, der skinner sort og vaad</firstline>
    <source pages="90"/>
    <quality>korrektur1,kilde,side</quality>
</head>
<body>
Fra Vinduesbænkens Muldjord, der skinner sort og vaad
og damper som en Ovn i Middagsvarmen,
de slanke Jomfruranker langs den udspændte Traad
klatrer smidigt og adræt til Vejrs i Karmen.

Hver Morgen kommer Solen, den elskovssyge Skalk,
og kysser dem, før bly de kan sig vægre.
Snart løfter hver mod Lyset en skælvende Kalk,
en Pragt af unge, sarte Blomsterbægre.

Hver Kalk er luftig formet, saa farveskær og væn,
- violblaa, hvid og som af lysrød Silke.
Og gennemsigtig klare som skørest Porcelæn
de vugger yndefuldt paa spinkle Stilke.

Hvem skulde troet, den plumpe, den arbejdsgrovejord
den prosaiske, solide Moder <i>Gæa</i>,
havde Farvestof og Kim til saa alfelet en Flor
som den duftige, den fine <i>Ipomæa</i>.
</body>
</poem>

<poem id="fonss2019090134">
<head>
    <title>I Nytaarsnatten</title>
    <firstline>Hvor blev dog de mange Dage?</firstline>
    <source pages="91-92"/>
    <quality>korrektur1,kilde,side</quality>
</head>
<body>
Hvor blev dog de mange Dage?
De kom og svandt som en Drøm.
Jeg staar og skuer tilbage
ved Tidens rullende Strøm.
Bort bærer den Haab og Minder
til Glemsels det dybe Hav;
Dage og Nætter den rinder,
- mit Liv! hvor bliver du af?

Jeg griber ud for at standse
den evigt glidende Flod -
Ak! Skum og visnede Kranse
den skyller til Spot for min Fod.
Og lidet det kommende trøster
mig for det svundnes Forlis!
Det Aar, som nu rinder i Øster,
vil skuffe paa samme Vis.

Bort føres min Fryd og Smerte
paa Strømmen af rullende Aar
Hvor længes, hvor længes mit Hjerte
mod det, som evigt bestaar.
- Min Gud, som er større end Tiden,
Du staar, hvor stedse Du stod -
O, lad under Dagenes Skriden
mit Liv i Dig fæste Rod!
</body>
</poem>

<poem id="fonss2019090135">
<head>
    <title>Forbi</title>
    <firstline>Var den Luft, jeg aandede, en anden?</firstline>
    <source pages="93-94"/>
    <quality>korrektur1,kilde,side</quality>
</head>
<body>
Var den Luft, jeg aandede, en anden?
var jeg selv en anden da end nu?
Som en Blomsterkalk, af Dug til Randen
var mit Hjerte fyldt. Dets Dug var <i>Du</i>.

Første Elskov, med din kyske, skære
Rosentone som det unge Gry’s -
ak! hvor nøjsom du dig kunde nære
som en Blomst af Dug og Morgenlys!

Paa Gardinet kun en flygtig Skygge,
Silhouetten af en kæk Profil -
blot en natlig Drøm om hendes Smil,
- det var nok til Dages stille Lykke.

Ja, et Lys af overjordisk Skærhed
gennem Nattens tavse Mulm der gled,
naar ad dunkle Drømmestier jeg skred,
anende den elsktes skjulte Nærhed.

Nu er mit Væsen helt forgrovet,
stumt er Sjælens fine Strengespil.
Siden jeg i Elverhøj har sovet,
er hin Verden evig lukket til.
</body>
</poem>

<poem id="fonss2019090136">
<head>
    <title>Forjættelse</title>
    <firstline>Paa Skrænten blandt vissent Løv fra i Fjor</firstline>
    <source pages="95-97"/>
    <quality>korrektur1,kilde,side</quality>
</head>
<body>
Paa Skrænten blandt vissent Løv fra i Fjor
  skød der Primuler frem.
En grov jeg med Rod af den fugtige Jord
  og bragte den hjem.

Jeg planted den, gav den i Vinduet Plads,
  nær min Skrivebordsstol,
og sørged for, den fik Vand tilpas -
  og rigelig Sol.

Men Vorherre maa vide, hvori det stak:
  skønt den trivedes brav
og fik Blade i Massevis - <i>Blomster</i>, ak!
  kom der slet ingen af. .

Der gives jo Vækster af egen Natur
  til Friluft skabt,
hvis ædleste Evne trods Pleje og Kur
  gaar i Fangenskab tabt.

Og en slig just havde - hvor drilsk i Hu! -
  mig Skæbnen sendt.
Jeg ønsked ofte, den stod endnu
  i Fred paa sin Skrænt. -

Der gik et Par Aar. Til Løn for min Røgt
  skød den Blade fler.
Men det var saa Alt. Der blev aldrig søgt
  efter Blomster mer. - -

Saa er det en Morgen i Januar
  med Frost og Sne,
da kalder min Datter fra Vinduet: ,,Far!
  kom herhen og se!''

O, Under! Af Plantens det golde Skød
  i et bladsvøbt Gem
en Klynge af spæde Knopper brød
  mod Lyset frem. -

En frejdig Flok af Forjættelser smaa,
  af Foraarsbud,
parate, naar Solen kaldte, at slaa
  deres Guldkraver ud.

Og dybt i min Sjæl, hvor jeg frygted længst
  hver Evne død,
det var, som et sagte hvisket: ,,Ængst
  dig ej!'' der lød.

,,Naar Timen slaar, vælder Kraften op
  til Liv igen!''
- - Da bøjed jeg mig mod den spæde Knop
  og kyssed’ den.
</body>
</poem>

<poem id="fonss2019090137">
<head>
    <title>Opad</title>
    <firstline>Paa Bjærgets Hang, hvor Stien snor</firstline>
    <source pages="98-100"/>
    <quality>korrektur1,kilde,side</quality>
</head>
<body>
Paa Bjærgets Hang, hvor Stien snor
sig over Ur og Klippeblok,
hvor Fyrren tæt langs Kløften gror,
- dér er der Larm og Uro nok.
Dér skummer Elven vild og strid,
dér buldrer Fos, dér styrter Skred.
- Men højt om Bjærgets Tinde hvid
er Sabbatsro og Fred.

Vidt kan den skues, Fjældets Top. -
I Sneens kridne Hætte klædt,
den taarner sig mod Himlen op
i stolt og rolig Majestæt.
Dens lette Æthers rene Blaa
ej rystes af de fjerne Gny.
Tyst hviler alting, som det laa
i Tidens første Gry. -

Jeg stred mig mod det høje Maal
fra Morgenstund, til Middag led.
Med svedigt Bryn og reven Saal
jeg standser nu og skuer ned.
Fra først af gik vi fler i Flok
til samme Vandringsmelodi. -
<i>Nu</i> ene, støttet til min Stok,
jeg træder tavs min Sti.

Vi spredtes, alt som Vejen led,
indtil den sidste mig forlod.
Men Bjærgnaturens Ensomhed
den er det just, jeg længes mod.
Hvert Skridt den bringer mere nær
dens Fred sig sænker i mit Bryst;
i Suset fra de gamle Trær
fornemmer jeg dens Røst.

Og staar deroppe jeg tilsidst,
og tager den mig helt i Favn,
da skænker den mit Hjerte vist
en Fred, en Stilhed uden Navn -
naar Jordens Prunk til sidste Flig
er svundet ganske mig af Syn,
og kun en stivnet Verdens Lig
naa’r ud i Himlens Bryn.

Jeg samler mine Minders Sum
og tømmer Livets Afskedskalk -
saa svinger Sjælen som en Falk
sig frigjort i det store Rum.
Højt over Dødens Ørkenland
med Kulde, Tomhed, Sne og Is
den spejder fjernt i Synets Rand
sin Længsels Paradis.
</body>
</poem>

</workbody>
</kalliopework>

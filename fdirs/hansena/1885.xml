<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1885" author="hansena" status="complete" type="poetry">
<workhead>
    <title>Shakespeares Sonetter</title>
    <year>1885</year>
    <notes>
        <note>Teksten følger Adolf Hansen: <i>Shakespeares Sonetter</i>, Gyldendalske Boghandels Forlag, Kbh., 1885.</note>
        <note>Stavemåde og tegnsætning følger samvittighedsfuldt originaludgaven, kun åbenbare fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse.</note>
        <note type="credits">Tilføjet af Henrik Nielsen.</note>
    </notes>
    <pictures>
        <picture src="1885-p1.jpg">Titelbladet til <i>Shakespeares Sonetter</i> (1885) lyder ,,Shakespeares Sonetter. / Oversatte / af / Adolf Hansen. // Med Indledning og Anmærkninger. // Kjøbenhavn. / Gyldendalske Boghandels Forlag (F. Hegel &amp; Søn). / Græbes Bogtrykkeri. / 1885.''</picture>
    </pictures>
    <source facsimile="115408048489.pdf" facsimile-pages-num="206" facsimile-pages-offset="32">Adolf Hansen: <i>Shakespeares Sonetter</i>, Gyldendalske Boghandels Forlag, Kbh., 1885.</source>
</workhead>
<workbody>

<text id="hansena2019091101" skip-index="true">
<head>
    <title>Indledning</title>
    <source pages="IX-XXIV" facsimile-pages="17-32" />
    <quality>korrektur1,kilde,side</quality>
</head>
<body>
<prose>
    Der findes af Shakespeare enkelte spredte Sonetter. Men ved «Shakespeares Sonetter» i litterærteknisk Forstand forstaas den Samling af 154 Digte, hvoraf jeg her har foretaget en dansk Oversættelse.  Den udkom første Gang endnu i Shakespeares Levetid, men sikkert uden at han har haft det mindste med Udgivelsen at gøre. Sonetter af Shakespeare havde tidligere utrykte verseret i mindre Kredse; 1598 nævner en Forfatter (Francis Meres) Digterens «sukkersøde Sonetter blandt hans private Venner». Paa en eller anden Maade er den righoldige Manuskript-Samling af over halvandet hundrede kommet i Boghandleren Thomas Thorpes Hænder, og han har da besluttet sig til at udgive dem, hvilket skete i Aaret 1609.
    Samlingen, karakteriseret i al Korthed og stor Almindelighed, kan siges at falde i to Grupper: én større, omfattende de første 126 Sonetter, én mindre, der indeslutter de resterende 28. Den første af disse Sonet-Grupper henvendes til en Ven, ung, smuk, som Digteren raader til Ægteskab, hvis Skønhed og Værd han priser, og som han lover et evigt Ry ved de Vers, han skriver til ham; dog kommer der i Forholdet mellem dem Bitterhed, Kulde og Smerte, til Dels for en Kvindes Skyld, de begge elske, men Venskabsforbundet fornyes og knyttes igen. Den sidste Gruppe har for Størstedelen til Genstand en Kvinde, mørk af Øjne og Ansigtsfarve, ikke smuk, som det synes letfærdig og vellystfuld af Væsen, men dragende og bedaarende: betaget af Kærlighed til hende vaander Digteren sig i Lidenskabernes Vold; ogsaa Vennen er under Indflydelse af hendes fristende Magt, og det kan saaledes antages at være den samme Kvinde, til hvilken der sigtes i den første Gruppe.
    Boghandleren forsynede sin Kvart-Udgave med følgende højst skruede Dedikation:

<nonum><center><sc>to the.onlie.begetter.of.</sc></center></nonum>
<nonum><center><sc>these.insving.sonnets.</sc></center></nonum>
<nonum><center><sc>mr. w. h. all.happinesse.</sc></center></nonum>
<nonum><center><sc>and.that.eternitie.</sc></center></nonum>
<nonum><center><sc>promised.</sc></center></nonum>
<nonum><center><sc>by.</sc></center></nonum>
<nonum><center><sc>ovr ever-living poet.</sc></center></nonum>
<nonum><center><sc>wisheth.</sc></center></nonum>
<nonum><center><sc>the well-wishing.</sc></center></nonum>
<nonum><center><sc>adventvrer in.</sc></center></nonum>
<nonum><center><sc>setting.</sc></center></nonum>
<nonum><center><sc>forth.</sc></center></nonum>
<nonum><center><sc>              t.t.</sc></center></nonum>

Disse Ord, oversatte paa den Maade, der synes den naturligste, betyde: Al Lykke og den Evighed, der er lovet af vor evigt levende Digter, ønskes den eneste (enestaaende) Frembringer (eller Forskaffer) af disse følgende Sonetter, Mr. W. H., af den godtønskende Æventyrer med at bringe dem frem (ↄ: Forlæggeren) T. T. (Thomas Thorpe).
    I hvad Forhold staar nu denne <i>Mr. W. H.</i> til Sonetterne? Med Sikkerhed ved man intet derom.  Han kaldes i Dedikationen Digtenes <i>begetter</i>. Dette Ords nærmestliggende Betydning er «Frembringer».  Da der nu hermed i dette Tilfælde ikke kan menes «Forfatter» (skønt den Gisning, at det skulde være en Trykfejl for <i>Mr. W. S.</i>, altsaa <i>Mr. William Shakespeare</i>, ikke har manglet), saa maa der ved Udtrykket, taget i denne Betydning, forstaas den, som har givet Anledning til Sonetterne eller Flertallet at dem, altsaa den Ven, til hvem de ere henvendte.  Imidlertid tillader Ordet <i>begetter</i> ogsaa en anden Oversættelse, nemlig «Forskaffer». Opfattet saaledes skulde altsaa <i>Mr. W. H.</i> blot betyde den Person, som efter paa en eller anden Maade at være kommen i Besiddelse af Sonet-Samlingen har overladt den til Thomas Thorpe, for at han skulde udgive den, og saa af den erkendtlige Boghandler er bleven anbragt som Dedikationens Helt. Denne Antagelse vinder en Del Sandsynlighed for sig ved den Omstændighed, at en vis <i>W. H.</i> kun tre Aar, før de Shakespeareske Sonetter saa Lyset, havde udgivet en Samling Digte af Southwell, trykte hos samme Bogtrykker som Sonetterne; han ledsagede dem med et Forord, hvori det hedder: «Digtene have længe været begravne i Glemsel og vilde sandsynligvis aldrig være bievne offentliggjorte, hvis ikke en ren Tilfældighed havde bragt dem i mine Hænder;» det ligger da ikke saa fjærnt at antage, at hvad <i>W. H.</i> i 1606 gjorde for Southwells Digte, kunde den samme <i>Mr. W. H.</i> tre Aar senere gøre for den berømtere Shakespeares Sonetter, naar Tilfældet eller bevidst Bestræbelse havde sat ham i Besiddelse af dem.<note>Se H. Schück: William Shakespeare. Stockholm. S. 181.</note>
    Med Hensyn til Spørgsmaalet om, hvem den i den første Sonet-Gruppe omtalte Ven kan have været, ere forskellige Hypoteser blevne fremsatte. Blandt dem kan der nu rolig ses bort fra nogle, derimellem den saa overordentlig udspekulerede, som en tysk Kommentator er fremkommet med, at den Ven, Shakespeare taler til, er Digterens eget udødelige Jeg, hans kunstneriske Genius, og at Dedikationens <i>W. H.</i> skulde betyde <i>William Himself</i>, altsaa <i>Hr. William (Shakespeare) selv.</i><note>Se om denne Kommentators Arbejde i «Schlusswort» af Bodenstedts tyske Oversættelse af Sonetterne, S. 218 flg.  (Berlin 1862.)</note> Tilbage blive to Gisninger, der i Tidens Løb have samlet Stemmer for og imod. Den første (fremsat af Drake 1817) gaar ud paa, at Vennen var Henry Wriotliesley, Jarl af Southampton, den Adelsmand, til hvem Shakespeare i Aarene 1593 og 1594 havde dediceret sine to episke Digte <i>Venus and Adonis</i> og <i>Lucrece</i>. Hvis man samtidig med at holde paa denne Gisning vil gøre Vennen identisk med Dedikationens <i>Mr. W. H.</i>, lider Hypotesen et stærkt Afbræk derved, at disse Bogstaver kun passe paa Jarlens Navn, naar hans Fornavn og Efternavn ombyttes, en kejtet og tvungen Omstilling, for hvilken der næppe kan anføres tilstrækkelig Nødvendighed.<note>Mere Sandsynlighed har den Hypotese, der indskrænker sig til ar lade de første 17 Sonetter, som opfordre til Ægteskab, være henvendte til Jarlen af Southampton omtrent ved Aaret 1592, da denne var 19 Aar; i <i>Venus and Adonis</i>, som blev dediceret til Jarlen 1593, findes der i nogle af Stroferne stærke Lighedspunkter med forskellige Strofer i disse første Sonetter.</note> Den anden Gisning er bleven hævdet af Forskere, der uafhængig af hinanden ere komne til samme Resultat. I 1819 var Heywood Bright - dog uden at offentliggøre sine Undersøgelser - naaet til samme Slutning om den i Sonetterne fejrede Ven, som i 1832 blev fremsat af James Boaden i en Afhandling i <i>The Gentlemanøs Magazine</i>, der senere i udvidet Form blev publiceret i et selvstændigt lille Skrift;<note><i>On the Sonnets of Shakespeare</i>, London 1837; om Brights samstemmende Hypotese se heri S. 27-30, 59-61. - Hvorvidt Bright tillige, som Boaden, gjorde Vennen i Sonetterne og Dedikationens Mr. W. H . identiske, ved jeg ikke.</note>  ogsaa Charles Armitage Brown (<i>Shakespeare's Autobiographical Poems</i>, London 1838, S. 41-44) synes gennem selvstændige Gisninger at have udpeget samme Person som Boaden baade som Sonetternes Helt og Dedikationens <i>Mr. W. H.</i> Denne skulde da være William Herbert, Jarl af Pembroke. Det er vistnok den Hypotese, der har samlet de fleste Stemmer om sig, og det er sikkert ogsaa den, som for Tiden har den største Sandsynlighed for sig, idetmindste den Del af den, der antager Jarlen af Pembroke for hin Ven, om hvem Sonetternes første Afsnit taler saa meget.  William Herbert var født i Aaret 1580 og blev i Aaret 1601 ved sin Faders Død Jarl af Pembroke.  Han var en Søstersøn af den berømte Forfatter og Kriger, Sir Philip Sidney, og litterære Traditioner og Tilbøjeligheder have ligget Slægten nær; sikkert er det ogsaa, at han har staaet i venskabeligt Forhold til Shakespeare, som det ses af den Dedikation, hvormed Udgiverne af den første Folio-Udgave af Shakespeares Dramaer i Aaret 1623 tilegnede Digterens Værk til ham og hans Broder. For saa vidt Vennens Karkter fremgaar af Sonetterne, synes ogsaa adskillige Træk heri at kunne passe paa Jarlen.<note>Se Boaden: <i>On the Sonnets of Shakespeare</i>, S. 35-43.</note> Skal Teorien om Jarlen af Pembroke staa ved Magt for hele Sonet-Gruppens Vedkommende, saa maatte Digtenes Affattelse omtrentlig falde i Aarene 1598-1601; thi de indeslutte mindst et Tidsrum af tre Aar, som det ses af Sonet 104; og meget før end omtrent den unge Adelsmands 18de Aar kunde der vel ikke være Tale om at rette en Opfordring til ham som den, der indeholdes i de første 17 Sonetter.<note>Hans Familje paatænkte hans Æ gteskab allerede i hans 17de Aar (se <i>The Academy</i>, 21 Juni 1884, S. 443).</note> I den seneste Tid har den engelske Forskning paavist Muligheder for at identificere den sidste Sonet-Afdelings kvindelige Heltinde med en af Dronning Elisabeths Hofdamer, en vis Mary Fitton, som var gift to Gange, og som netop angives at have haft et uægte Barn med Jarlen af Pembroke.<note>Se herom nogle Artikler i The Academy af Thomas Tyler og sammesteds <i>The New Shakspere Society's</i> Forhandlinger (Numrene for 22 Marts, 19 April, 7 og 21 Juni, 19 Juli, 27 Septbr. 1884).</note> - Men de forskellige Opfattelser af, hvorledes alt dette forholder sig, kunne dog med vor nuværende Viden kun betegnes som ubeviste Hypoteser. Et eller andet Steds, i et eller andet Arkiv, i en Ytring i et samtidigt Brev eller lignende, findes maaske det Stof gemt, der kan kaste klarere Lys over Spørgsmaalet, og muligvis vil et godt Fund en Gang bringe det for Dagen. Indtil da kan man drøfte den større og mindre Sandsynlighed ved de forskellige Opfattelser, men heller ikke mere.
    Udgaven af 1609 giver ikke nogen fyldestgørende Garanti for, at den Orden, hvori den meddeler Sonetterne, er den rigtige, den, som paa rette Maade grupperer dem om de skjulte Begivenheds-Kærner, hvorfra de rækkevis og gruppevis ere udgaaede. Der er da ogsaa af forskellige (f. Ex. af Bodenstedt i hans tyske Oversættelse og af François Victor Hugo i hans franske Prosa-Oversættelse) forsøgt andre Grupperinger paa Grundlag af de enkelte Sonetters Indhold og Tone. Det er muligt, at der med Held kan gøres nogle saadanne Ændringer. Dog tror jeg, at Ordningen i Udgaven af 1609 som Helhed er ret antagelig, om jeg end ikke kan gaa saa vidt som Armitage Brown, der i sin ovennævnte Bog hævder, at Sonetterne kunne læses som sex adskilte Digte, i hvert enkelt af hvilke Sonet slutter sig til Sonet som ellers Strofe til Strofe.<note>De fem første Digte skulde indbefattes i Sonetterne 1-26, 27-55, 56-77, 78-101, 102-126; det sjette Digt, i hvis Sammenhæng Brown dog mener, at enkelte Interpolationer (Sonetterne 135, 136, 145, 146) virke afbrydende, skulde omslutte Sonetterne 127-152; de to sidste udskyder han helt.</note> Der er i Digtene, saaledes som Originaludgaven har ordnet dem, en gennemgaaende Traad eller Traade at forfølge, og i deres Poesi og hele Præg og Tone synes der mig at være en tydelig Udvikling at spore fra en lettere, ungdommeligere Aands Friskhed og Smidighed, indtil den gennem bitre Erfaringer og uroligt Tungsind naar en dybere Klang i sit Udtryk mod Slutningen af den første Gruppe, hvortil saa føjer sig den sidste Gruppes hele lidenskabelige Stønnen og dybt rækkende Kraft og Alvor (man sammenligne exempelvis Sonetterne 8, 33, 73, 119, 129, 147). Da den oprindelige Ordning desuden har en litterær historisk Interesse, som ikke bør overses, har jeg bibeholdt den i den danske Oversættelse.
    Shakespeares Sonetter føje sig som et organisk Led med ind i hele den engelske Renæssances Sonet-Litteratur. Sonet-Formen var allerede inden Midten af det 16de Aarhundrede fra Italien bleven overført til England af Sir Thomas Wyatt og Jarlen af Surrey.<note>Deres Digte udkom dog først 1557 i <i>Tottel's Miscellany</i>.</note> Den udviklede sig i Renæssancens senere Løb til en hyppig benyttet poetisk Modeform, sikkert brugt baade af poetiske Dilettanter og virkelige Digtere. Den var stundom - i naturlige og jævnt faldende Forestillinger - Udtryk for naturlige og følte Stemninger; stundom blev den - i kunstige og snirklede Tankedrejninger - Bæreform for uægte Følelser og Tidens Lyst til Ord-Sindrigheder og Vittighedsmageri. Den blev benyttet til hele Sonet-Grupper, bl. a. af Philip Sidney i <i>Astrophel and Stella</i> (udkom 1591, efter hans Død), af Samuel Daniel i <i>Delia</i> (1592), af Thomas Watson i <i>The Tears of Fancie</i> (1593),<note>En tidligere Samling af denne Forfatter, <i>The Passionate Centurie of Love</i> (omtr. 1582), kan næppe med Rette bære Navn af Sonetter.</note> af Spenser i <i>Amoretti</i> (1595), den smukke og interessante, harmonisk afrundede Samling, der fortæller hans Kærligheds Historie til hans senere Hustru. Den strænge italienske Sonet-Form med dens indviklede Rimfordeling blev ingenlunde bibeholdt paa engelsk Grund af alle.  Allerede hos Surrey er den undertiden opgivet, og der er anvendt den samme simplere Bygning og Rimfordeling, som genfindes i de allerfleste af Daniels og Watsons Sonetter, og som er den staaende Form for Shakespeares, nemlig tre firlinjede, femfodede Strofer, hver med to Par Krydsrim, og det hele afsluttet med en Kuplet.<note>Afvigelser herfra ere i Shakespeares Samling Nr. 99, Nr. 126, der aldeles ingen Sonet er, og Nr. 145.</note> Den engelske Sonet blev paa Renæssancens Tid af de fleste Digtere benyttet som Form for erotisk Følelse, hvorfra Shakespeares dog for en stor Del danne en Undtagelse. Først senere benyttedes den i England som den faste, snævre Form for Tankedigte med andet Indhold, - man kan vel sige fra og med Milton; thi trods de mere end hundrede Aar, der gik hen efter Miltons Død, inden Sonet-Formen atter optoges af Wordsworth, hører denne yngre Digters ejendommelige og ofte saa smukke Sonetter dog i lige Linje sammen med Miltons. Den nyere engelske Digterskole har med sit Sværmeri for og Forstaaelse af Renæssancens Tid atter optaget Sonetten baade til erotisk Digtning og til anden Poesi: D. G. Rossetti har koncentreret nogle af sine dunklest brændende Følelser og dybeste Grublerier i denne Form, og Swinburne har i den skrevet sine skarpeste politiske Digte. Men paa Renæssancens Tid var den i manges Hænder kun den gyldne Skaal, hvori man sirligt udgød sine Taarer, den spraglede Boldt, man kastede til den elskede, den guldindfattede Marmortavle, hvorpaa man uforgængeligt vilde skrive hendes Navn. Der er her et Mylder af elfenbenshvide og sølvskinnende Hænder, gyldne Lokker, duftende Aande, Aurora-straalende Rødmen, stjærnelignende Øjne og rubinrøde Læber. Der er Sindrigheder om Forholdet mellem Øje og Hjærte, om hvordan Hjærtet bebrejder Øjet og Øjet Hjærtet, om Splid og Ufred mellem dem. Der er Løfter om, at den elskedes Billede og Ros skal staa fast og urokket i Digterens Vers i al Evighed, naar Tiden har sløjfet de stolteste Mure. Der var, kort sagt, meget konventionelt, meget, der havde fæstnet sig til rent <w>litterære</w> Ejendommeligheder ved denne Poesi i hine Tider. Shakespeares Sonet - Digtning hører sammen med hans Tids og er nøje knyttet til den.  Den er kraftigere og dybere, men den har adskillige af de rent litterære Træk fælles med den engelske Renæssances øvrige Sonet-Poesi. Hele det tvungne og indviklede Billed-Maskineri i Sonet 24 er saaledes ganske i Tidens Aand; det samme gælder Sonetterne 135-136 med deres lidet vittige Brandere paa Digterens Fornavn. Den 46de og 47de Sonet har i Tankernes Art et Sidestykke i følgende af Watson (den 20de af <i>The Tears of Fancie</i>):

        <nonum><small>Mit Hjærte retted sine Vredes-Grunde</small></nonum>
        <nonum><small>imod mit Øje, paa hvis Daad det klaged;</small></nonum>
        <nonum><small>mit Øje paastod, at mit Hjærte kunde</small></nonum>
        <nonum><small>fra første Færd hin Elskovs-Lyst forjaget.</small></nonum>
        
        <nonum><small>Og Hjærtet sagde: Kærligheden sendtes</small></nonum>
        <nonum><small>igennem Øjet ind og ned i Hjærtet;</small></nonum>
        <nonum><small>men Øjet sagde, at i Hjærtet tændtes</small></nonum>
        <nonum><small>den Gnist og Flamme, der saa bittert smerted.</small></nonum>
        
        <nonum><small>Og Hjærtet sagde: Taarer kunde slukke</small></nonum>
        <nonum><small>med Lethed Flammen, - hvorpaa Øjet sagde:</small></nonum>
        <nonum><small>den burde være kvalt af Hjærtets Sukke; -</small></nonum>
        <nonum><small>saadan de Skylden paa hinanden lagde.</small></nonum>
        
        <nonum><small>Og Hjærtet sukked, Øjet græd og stirred,</small></nonum>
        <nonum><small>og begge to i Savn og Smerte dirred.</small></nonum>

Forestillingen om, at Digterens Vers skal bevare den besungne Genstands Minde, saaledes som den f. Ex.  er udtrykt i Slutningslinjerne af den 18de og 19de Shakespeareske Sonet, kommer til Orde i efterfølgende af Daniel (den 39te af <i>Delia</i>):

        <nonum><small>Naar Vintren sner paa dine sorte Haar,</small></nonum>
        <nonum><small>og Aldrens Frost har bidt din Skønhed nær,</small></nonum>
        <nonum><small>naar Mørket om din Dag sin Skygge slaar,</small></nonum>
        <nonum><small>og alt er visnet, hvad vi havde kær, -</small></nonum>
        
        <nonum><small>Saa tag det Billed, som jeg her dig rækker,</small></nonum>
        <nonum><small>malt af en Pensel, der sin Kunst forstaar:</small></nonum>
        <nonum><small>se her den Glans, Naturen om dig lægger;</small></nonum>
        <nonum><small>læs her dig selv og mine bitre Kaar.</small></nonum>
        
        <nonum><small>Maaske det bliver, som et varigt Minde,</small></nonum>
        <nonum><small>hvor Efterslægten kan dit Aasyn møde;</small></nonum>
        <nonum><small>og disse Farver ikke helt vil svinde,</small></nonum>
        <nonum><small>maaske de bliver, naar vi to er døde.</small></nonum>
        
        <nonum><small>Ifald de bliver, dér dit Liv skal ligge;</small></nonum>
        <nonum><small>og de skal blive: altsaa dør du ikke.</small></nonum>
        
Samme Forestilling møder os i Shakespeares 55de og 81de Sonet, der til Sammenligning kan jævnføres med følgende af Spenser, den 69de af <i>Amoretti</i>:

        <nonum><small>Oldtids berømte Krigerskare rejste</small></nonum>
        <nonum><small>Trofæer op i Mængde her og der:</small></nonum>
        <nonum><small>som Mindetegn om deres Daad de knejste,</small></nonum>
        <nonum><small>om deres Tapperhed og Sejers-Færd.</small></nonum>
        
        <nonum><small>Men hvad Trofæ skal jeg da rejse her,</small></nonum>
        <nonum><small>hvortil jeg kan betro foruden Frygt</small></nonum>
        <nonum><small>min elsktes Magt og sjældne Skønheds Værd,</small></nonum>
        <nonum><small>med Ære, Kærlighed og Kyskhed smykt?</small></nonum>
        
        <nonum><small>Se, dette Vers, for Evigheden bygt,</small></nonum>
        <nonum><small>et stedsevarigt Monument skal være</small></nonum>
        <nonum><small>og nævne hendes Pris og Hæder trygt,</small></nonum>
        <nonum><small>saa Efterslægten hendes Ry kan lære</small></nonum>
        
        <nonum><small>Og kende Sejren, som tilsidst jeg fik,</small></nonum>
        <nonum><small>skønt Vejen gennem Kamp og Møje gik.</small></nonum>

    Men samtidig med, at de Shakespeareske Sonetter saaledes ere knyttede til Renæssancen fra dens rent litterære Side, er der spredt ud over dem hele Renæssance-Poesiens uforbeholdne Ærlighed, Friskhed og Sarthed. Til at tumle med et Æmne som det, Shakespeare har varieret i de 17 første Sonettei, paa den Maade, som han har gjort det, hører der Renæssancens havstærke Friskhed og uanfægtede, mandige Naturkærlighed. Og der er tillige i de Shakespeareske Sonetter Renæssance-Tidens stærke, varmblodige Liv og lidenskabelige Bevægelse, som de dirre tilbage og klinge igen i en yderst modtagelig og stærkt spændt Sjæls dybeste og fineste Strænge.
    Thi at disse Digte i deres Helhed ere paa den Maade autobiografiske, at de give os den digteriske Efterklang i Shakespeares Sind af virkelige Oplevelser, af virkelige, personlige Forhold, synes det mig urimeligt at benægte. Det er bleven benægtet af adskillige, bl. a.  af den bekendte tyske Shakespeare-Edgiver Delius.<note>Se Indledningen til Sonetterne i hans Udgave af Shakespeare og en Afhandling af ham i første Aargang af «Jahrbuch der deutschen Shakespeare-Gesellschaft« (1865).</note> De, der hævde samme Anskuelse som Delius, komme ud over det pinlige, der stundom kan være ved at se den store Digters Aand højet, næsten krummet ned under Situationer og Forhold, som de undertiden antydes i disse Digte, - de komme ud over alle Modsigelser, Sonetterne kunne indeholde, baade virkelige og saadanne, som kun en noget aandløs Betragtning kan opdage, - over alt dette komme de med Lethed ud ved den saare simple Løsning, at disse Poesier ere rene Fantasifostre, Digte, som Shakespeare har nedskrevet under poetisk Paavirkning af blot <w>tænkte</w> Situationer. At nogle af Tidens Sonet-Samlinger have haft et saadant fingeret Indhold, er vist nok.  Men det forekommer mig rigtignok af flere Grunde saare vanskeligt at fastholde denne Tanke for Hovedmassen af Shakespeares. For det første er Størstedelen af Shakespeares Sonetter - i Modsætning til Tidens øvrige - henvendte til en Ven, ikke til en Kvinde, en Omstændighed, der netop ved sin Afvigelse fra Reglen tyder paa et virkeligt existerende Forhold.  Dernæst hentydes der i Digtene til Forhold af en saa bestemt og ejendommelig Art (der tales om Erindringsbøger, som foræres, - om en anden Poet, som ogsaa er begyndt at skrive Digte til Vennen, som det synes ved andres Hjælp, - om en bestemt Tid, Venskabet har varet), at det vilde være højst mærkeligt, om sligt skulde være fingeret. Men Hovedbeviset for, at disse Sonetter paa digterisk Vis fortælle om Shakespeares virkelige Følelser og virkelige Forhold, maa hentes ud fra selve Digtenes Indre, fra hele den Sjæl og Lidenskab, der gaar igennem dem. De ere alttor levende til, at de skulde kunne være digteriske Fantasistykker over et opgivet Tema; dertil er Klangen for ægte. Og saare lidet vilde en saadan Beskæftigelse som den at sætte sig sirligt hen og fremklimpre lyrisk Klingklang, uden at lægge sit eget Liv i det, stemme med Forestillingen om en Digter som Shakespeare, hvis Digtnings Grundvold er Liv og Erfaring. Paa en saadan Søndags-Shakespeare falder det vanskeligt at tro.
    Fra hvilket Tidspunkt i Shakespeares Liv disse Sonetter skrive sig, lader sig ikke med fuld Bestemthed afgøre. At der har existeret Sonetter af ham før 1598, fremgaar af Francis Meres’ førnævnte Udtalelser fra dette Aar; men om det har været nogle af disse 154 eller andre, til hvilke Meres har sigtet, kan jo ikke vides sikkert. Et Holdepunkt har man i den Omstændighed, at to af Sonetterne (Nr. 138 og 144) i en noget afvigende Form findes i en Digtsamling, <i>The Passionate Pilgrim</i>, som en Boghandler udgav 1599. Man vil i det hele næppe tage meget fejl ved at lade Forfattelsen af disse Digte strække sig frem til en Grænse, der betegnes omtrent ved Aaret 1602, Tiden hen imod Digterens 40de Aar. Der er ved denne Tid som et Skel i Shakespeares Liv, et Punkt, hvor hans foregaaende Livs Oplevelser og Erfaringer, Skuffelser, Bitterheder, Sorger og Selv-Bebrejdelser samle sig i hans nu fuldt modne Sind, synke til Bunds og danne Grundvold for hans følgende Digterperiodes Mesterværker, Værker som <i>Hamlet</i>, <i>Othello</i>, <i>Macbeth</i> og <i>Kong Lear</i>. Man hører i mange af Sonetterne ligesom den dumpe Ouverture til disse Skuespil. Det er, som om man sejlede mellem Skær og hørte fjærnt fra den dæmpet drønende Lyd af det voldsomt bevægede Hav, man skal naa. Den 66de Sonet samler som i en Sum, som i en kort Hamletsk Klage, det Fond af bitter Erfaring, der paa dette Tidspunkt havde bundfældet sig bos Shakespeare. Og disse Erfaringer havde fæstnet sig i en Digters Sind, der, fint modtagelig og let til at bringes i Svingning, i sin egen personlige Færd var bleven jaget af Lidenskab og dukket i Anger og Selvforagt, men som dog var for stærk og stolt til at gaa under deri. Jordbunden var saaledes dybt pløjet og vel harvet for den følgende Tids tunge Afgrøde. Og om dette skærende og rivende Pløjnings- og Harvnings-Værk fortælle mange af Sonetterne.
    Disse Shakespeareske Digte give os et Stykke af Renæssance-Tiden og et Stykke af Digterens Liv.  Omkring denne store Sonet-Bygning har der i Tidens Løb samlet sig megen Dunkelhed, og der er smækket Døre i til enkelte Kamre, som vi nu intet Middel have til at lukke op. Dog er der, som den staar, tilstrækkelig Klarhed om den, til at vi i Bygningens Ydre kan kende Renæssancens ranke eller sære Former, og inde i den flammer og spiller det lidenskabsjagede Menneskes Sjæl og den store Digters Poesi med et Skær og en Glans, der kan være Lys nok.

<nonum><right><b>Ad. Hansen.</b></right></nonum>
</prose>
</body>
</text>

<text id="hansena2019091102">
<head>
    <title><num>1.</num>Af fagre Væsner vi begære Frugt</title>
    <firstline>Af fagre Væsner vi begære Frugt</firstline>
    <notes>
        <note>Gendigtning af Shakespeare: <xref type="translation" poem="shakespeare0001"/>.</note>
    </notes>
    <source pages="1"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Af fagre Væsner vi begære Frugt,
at ikke Skønheds-Rosen helt skal svinde,
men, naar den visner under Tidens Tugt,
at da dens Arving gemme maa dens Minde:

Men du, hvis Øje straaler, nærer med
dit eget Selv det klare Lys derinde
og skaber Hungersnød i Fyldens Sted,
selv mod dit skønne Selv en grusom Fjende.

Du, der er smykt med Verdens Skønheds-Gaver,
der som Herold om Foraars-Pragten møder,
din Lykke i din egen Knop begraver,
og mens du sparer, netop du forøder.

Hvad Verdens er - saa naadig maa du være -
bør ikke du og Graven grisk fortære.
</poetry>
</body>
</text>

<text id="hansena2019091103">
<head>
    <title><num>2.</num>Naar firti Vintre har din Pande kuet</title>
    <firstline>Naar firti Vintre har din Pande kuet</firstline>
    <notes>
        <note>Gendigtning af Shakespeare: <xref type="translation" poem="shakespeare0002"/>.</note>
    </notes>
    <source pages="2"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar firti Vintre har din Pande kuet
og Furer i din Skønheds Ager lagt,
din Ungdoms Klædebon, nu saa beskuet,
vil være som en ringe, pjaltet Dragt:

Naar da man spørger dig, hvor du bevarer
den Skønheds-Skat, som dig Naturen gav,
gold Ros og Skam du faar, ifald du svarer:
i dine egne hule Øjnes Grav.

Langt bedre Ros din Skønheds Brug fortjente,
hvis Svaret lød: «I dette Barn jeg har
min Ungdoms friske Livskraft sat paa Rente,» -
hans Skønhed ogsaa din ved Arv da var.

Skønt gammel, dog din Ungdom du beholdt,
varmt randt dit Blod, skønt det i dig var koldt.
</poetry>
</body>
</text>

<text id="hansena2019091104">
<head>
    <title><num>3.</num>Se i dit Spejl: det Aasyn, Blikket møder</title>
    <firstline>Se i dit Spejl: det Aasyn, Blikket møder</firstline>
    <notes>
        <note>Gendigtning af Shakespeare: <xref type="translation" poem="shakespeare0003"/>.</note>
    </notes>
    <source pages="3"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Se i dit Spejl: det Aasyn, Blikket møder,
det bør et andet Aasyn skabe nu;
hvis ej dets Friskhed du fornyr, du øder
en Moders Frugt, og Verden skuffer du.

Thi hvor er hun saa skøn, at hendes Ager
foragter Evnen af din Dyrknings-Styrke?
Hvem er saa selvgod, at han Grænse drager
for Slægtens Løb og synker selv i Mørke?

Du er din Moders Spejl; i hendes Hu
du tidt om hendes Vaar Erindring vakte:
saadan bag Alderdommens Ruder du,
skønt rynket, skal din gyldne Tid betragte.

Men hvis du lever uden noget Minde,
skal med dig selv dit Billed Døden finde.
</poetry>
</body>
</text>

<text id="hansena2019091105">
<head>
    <title><num>4.</num>Hvi spilder du letsindig blot paa dig</title>
    <firstline>Hvi spilder du letsindig blot paa dig</firstline>
    <notes>
        <note>Gendigtning af Shakespeare: <xref type="translation" poem="shakespeare0004"/>.</note>
    </notes>
    <source pages="4"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvi spilder du letsindig blot paa dig
din Skønheds Arv og ej paa andre tænker?
Naturen laaner blot, men giver ej,
og kun til dem, der atter Gaver skænker.

Hvorfor vil, skønne Gnier, du da nu
misbruge, hvad du modtog for at give?
Hvi bruger, Aagrer, uden Rente du
din Sum og holder dig dog ej i Live?

Thi da du med dig selv kun Handel driver,
saa vil dig selv du for dig selv bedrage:
naar saa du af Naturen bortkaldt bliver,
hvad godkendt Regnskab lader du tilbage?

Ubrugt din Skønhed maa med dig forgaa,
brugt vil den som din Arvetager staa.
</poetry>
</body>
</text>

<text id="hansena2019091106">
<head>
    <title><num>5.</num>De Timer, der har dannet mildt og stille</title>
    <firstline>De Timer, der har dannet mildt og stille</firstline>
    <notes>
        <note>Gendigtning af Shakespeare: <xref type="translation" poem="shakespeare0005"/>.</note>
    </notes>
    <source pages="5"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
De Timer, der har dannet mildt og stille
den Form, som alles Blik med Undren maaler,
vil atter møde som Tyranner vilde
og øde det, der nu i Skønhed straaler.

Thi Tiden bringer Somren paa sin Gang
til hæslig Vinter, hvor den ned ham træder:
froststivnet Saft og visnet Bladehang,
snedækket Skønhed, Goldhed alle Steder.

Var Somren da som Draaber ej bevaret,
bag Glassets Fængsels-Mure sluttet inde,
blev Skønheds Frugt saa lidt som Skønhed sparet,
og ej en Gang der levnet blev et Minde:

Men perses Duft og Saft af Blomsten ud,
dens Væsen lever dog, trods Vintrens Slud.
</poetry>
</body>
</text>

<text id="hansena2019091107">
<head>
    <title><num>6.</num>Saa lad da Vintrens Haand ej søndre brat</title>
    <firstline>Saa lad da Vintrens Haand ej søndre brat</firstline>
    <notes>
        <note>Gendigtning af Shakespeare: <xref type="translation" poem="shakespeare0006"/>.</note>
    </notes>
    <source pages="6"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Saa lad da Vintrens Haand ej søndre brat
din Sommer, før dens Duft er draget frem;
bevar din vellugtsvangre Skønheds-Skat,
før den faar dræbt sig selv, i Glassets Gem.

Den Brug ej Aager er, som skænker Lykke
til dem, der giver Laanet glad igen;
du med et andet Selv bør Verden smykke,
og tifold bedre, dersom ti for en.

Tifold dig selv langt større Lykke gav,
hvis ti som du tidobled hver dit Billed.
Hvad mægted saa imod dig Død og Grav?
Blandt andre Slægters Liv dit Liv var stillet.

Du er for skøn til Dødens Aag at bære
og lade Ormene din Arving være.
</poetry>
</body>
</text>

<text id="hansena2019091108">
<head>
    <title><num>7.</num>Se, naar det skønne Lys i Østen hæver</title>
    <firstline>Se, naar det skønne Lys i Østen hæver</firstline>
    <notes>
        <note>Gendigtning af Shakespeare: <xref type="translation" poem="shakespeare0007"/>.</note>
    </notes>
    <source pages="7"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Se, naar det skønne Lys i Østen hæver
sit Flammehoved op, hvert Blik hernede
ærbødigt hylder ham, mens frem han svæver,
og henrykt de hans Kongeglans tilbede.

Og stiger han ad Himlens høje Skrænt,
ret som en kraftig Yngling, stolt og fager,
er end hvert Øje mod hans Skønhed vendt,
mens paa sin gyldne Pilgrimsfærd han drager.

Men naar han som en svækket Olding maa
med trættet Kærre fra sin Højde glide,
de Blik, som før ærbødigt mod ham saa’,
nu bort sig vender til en anden Side.

Saaledes du, trods dine fagre Aar,
uænset dør, hvis ej en Søn du faar.
</poetry>
</body>
</text>

<text id="hansena2019091109">
<head>
    <title><num>8.</num>Hvi hører sorgfuld du Musikens Lyd?</title>
    <firstline>Hvi hører sorgfuld du Musikens Lyd?</firstline>
    <notes>
        <note>Gendigtning af Shakespeare: <xref type="translation" poem="shakespeare0008"/>.</note>
    </notes>
    <source pages="8"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvi hører sorgfuld du Musikens Lyd?
Med Skønhed jo det skønne Samklang holder.
Hvi elsker du, hvad ej dig bringer Fryd?
Hvi frydes du ved det, som Kval dig volder?

Hvis Toners Harmoni dit Øre støder,
naar de samdrægtig vies og sammenknyttes,
de dadle kun med Mildhed dig, som øder
i Ensomhed den Kraft, der skulde nyttes.

Agt, hvor hver Stræng som Husbond klinger sammen
med andre Strænge i én Harmoni, -
lig Fader, Barn og Hustru, der i Gammen
endrægtig synger samme Melodi:

En mangetonig Sang, hvis Enklang her
jeg tyder dig: «Ensom du intet er.»
</poetry>
</body>
</text>

<text id="hansena2019091110">
<head>
    <title><num>9.</num>Er det for ej en Enkes Blik at væde</title>
    <firstline>Er det for ej en Enkes Blik at væde</firstline>
    <notes>
        <note>Gendigtning af Shakespeare: <xref type="translation" poem="shakespeare0009"/>.</note>
    </notes>
    <source pages="9"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Er det for ej en Enkes Blik at væde,
at du fortærer dig i ensom Stand?
Ak, hvis du barnløs dør, vil Verden græde
og sørge som en Hustru uden Mand.

Ja, Verden som din Enke vil beklage,
du intet Billed efterlod dig her,
naar andre Enker kan til Minde drage
sin Husbonds Form ved Barneøjnes Skær.

Se, hvad den ødsle bruger, ingenlunde
fra Verden svinder, - ikkun Plads det bytter;
men ødes Skønhed, gaar den helt til Grunde,
og dør, naar ej dens Ejer den benytter.

Ej Kærlighed til andre bor i ham,
der øver mod sig selv slig Morder-Skam.
</poetry>
</body>
</text>

<text id="hansena2019091111">
<head>
    <title><num>10.</num>Skam dig! - mod ingen kan du Ømhed nære</title>
    <firstline>Skam dig! - mod ingen kan du Ømhed nære</firstline>
    <notes>
        <note>Gendigtning af Shakespeare: <xref type="translation" poem="shakespeare0010"/>.</note>
    </notes>
    <source pages="10"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Skam dig! - mod ingen kan du Ømhed nære,
som for dig selv saa liden Omsorg har.
At du af andre elskes, - lad saa være;
selv elsker ingen du, den Ting er klar:

Thi du saa opfyldt er af Morder-Had,
at ej du Fjendskab mod dig selv vil sky,
men vil hin skønne Bygning splitte ad,
som just du burde stræbe at forny.

Benægt i Daad mit Ord, skift Sind og Sjæl!
Skal Had bo skønnere end Kærlighed?
Vær, som dit Ydre, mild og vennesæl, -
god mod dig selv, om end af andre ked:

Et andet Selv for min Skyld du dig skabe,
at ej din Slægt sin Skønhedsglans skal tabe.
</poetry>
</body>
</text>

<text id="hansena2019091112">
<head>
    <title><num>11.</num>Naar selv du nærmer dig til Gravens Rand</title>
    <firstline>Naar selv du nærmer dig til Gravens Rand</firstline>
    <notes>
        <note>Gendigtning af Shakespeare: <xref type="translation" poem="shakespeare0011"/>.</note>
    </notes>
    <source pages="11"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar selv du nærmer dig til Gravens Rand,
saa skal dit Liv i en af dine trives;
det friske Blod, din Ungdom skænker, kan
du kalde dit, mens bort fra den du drives.

I dette bor der Visdom, Skønhed, Grøde;
foruden dette: Daarskab og Forfald:
var alle saa til Sinds, da lagdes øde
i sex Aartier alle Slægters Tal.

Lad dem, der ej for Afkom skabte ere,
i hæslig Goldhed synke under Mulde;
den, der fik meget, gav Naturen mere, -
en Gave, som du gavmild værne skulde.

Naturen til sit Stempel lod dig skære,
for at dit Mærke skulde præge flere.
</poetry>
</body>
</text>

<text id="hansena2019091113">
<head>
    <title><num>12.</num>Ak, naar jeg tæller Klokkens Timeslag</title>
    <firstline>Ak, naar jeg tæller Klokkens Timeslag</firstline>
    <notes>
        <note>Gendigtning af Shakespeare: <xref type="translation" poem="shakespeare0012"/>.</note>
    </notes>
    <source pages="12"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ak, naar jeg tæller Klokkens Timeslag
og ser den stolte Dag mod Natten glide;
og naar jeg ser Violen slap og svag
og sorte Lokker dækt af sølverhvide;

Naar gold paa Løv jeg ser den stolte Eg,
der skærmed Hjorden imod Hedens Magt, -
ser Somrens grønne bundet op i Neg,
med hvidt og uredt Skæg paa Baaren strakt;

Da falder tungt din Skønhed mig paa Sinde,
at du skal skylles hen af Tidens Flod;
thi hver en Glans og Skønhed maa forsvinde
og dø saa brat, som andre fæste Rod;

Og imod Tidens Le kan kun bestaa
dit Afkom, naar du selv herfra maa gaa.
</poetry>
</body>
</text>

<text id="hansena2019091114">
<head>
    <title><num>13.</num>O, at du var dig selv! Men, Ven, du er</title>
    <firstline>O, at du var dig selv! Men, Ven, du er</firstline>
    <notes>
        <note>Gendigtning af Shakespeare: <xref type="translation" poem="shakespeare0013"/>.</note>
    </notes>
    <source pages="13"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O, at du var dig selv! Men, Ven, du er
ej længer din, end selv du er i Live;
husk, Dødens Time drager stadig nær:
din Form du burde til en anden give.

Saadan den Skønhed vilde staa ved Magt,
du har paa Lejemaal; og da du var
dig selv igen, naar du i Muld var lagt:
dit Afkom da dit skønne Biiled bar.

Hvo lader slig en fager Bygning smuldre,
som ærlig Omsorg kunde opretholde
mod Vintrens barske Storme, naar de buldre,
mod Dødens griske Magt, den evig-kolde?

Kun ødsle Folk. Du fik en Fader, Ven:
saa giv din Søn de samme Kaar igen.
</poetry>
</body>
</text>

<text id="hansena2019091115">
<head>
    <title><num>14.</num>Fra Stjærnerne jeg ej min Viden faar</title>
    <firstline>Fra Stjærnerne jeg ej min Viden faar</firstline>
    <notes>
        <note>Gendigtning af Shakespeare: <xref type="translation" poem="shakespeare0014"/>.</note>
    </notes>
    <source pages="14"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Fra Stjærnerne jeg ej min Viden faar;
og dog jeg Kundskab har til Stjærneskriften;
men ej om Lykke eller Nød jeg spaar,
om Dyrtid ej og Pest og Aarets Skiften.

Ej kan jeg spaa om Timerne, der ile,
og give hver sin Torden, Storm og Regn, -
ej se, om Lykken vil til Fyrster smile,
idet jeg gransker dybt i Himlens Tegn.

Fra dine Øjne jeg min Viden drager;
i hine faste Stjærner læser jeg:
«Troskab vil staa hos Skønhed frisk og fager,
hvis fra dig selv til Liv du vender dig;» -

Hvis ikke, er mit Spaadomsord saalunde:
«Med din Død vil de begge gaa til Grunde.»
</poetry>
</body>
</text>

<text id="hansena2019091116">
<head>
    <title><num>15.</num>Betænker jeg, at alt, hvad der er til</title>
    <firstline>Betænker jeg, at alt, hvad der er til</firstline>
    <notes>
        <note>Gendigtning af Shakespeare: <xref type="translation" poem="shakespeare0015"/>.</note>
    </notes>
    <source pages="15"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Betænker jeg, at alt, hvad der er til,
kun stakket i sin bedste Blomstring tøver,
at Verden kun er Skin og Skuespil,
hvor Stjærnerne en lønlig Virken øver;

Og ser jeg Mennesker som Planter trives
og møde Sol og Regn fra samme Himmel,
i Ungdomskraften juble, op ad drives
og atter visne bort fra Livets Vrimmel;

Saa gør hin Tanke, at hver Kraft skal slappes,
dig dobbelt herlig i din Ungdomsstyrke,
mens Ødelæggelsen med Tiden kappes
din Ungdoms Dag at skifte om til Mørke.

For din Skyld Kamp med Tiden ej jeg skyr;
mens han dig stækker, jeg din Væxt fornyr.
</poetry>
</body>
</text>

<text id="hansena2019091117">
<head>
    <title><num>16.</num>Men hvorfor vil du ej paa bedre Vis</title>
    <firstline>Men hvorfor vil du ej paa bedre Vis</firstline>
    <notes>
        <note>Gendigtning af Shakespeare: <xref type="translation" poem="shakespeare0016"/>.</note>
    </notes>
    <source pages="16"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Men hvorfor vil du ej paa bedre Vis
mod Blodtyrannen Tid i Kampen stævne
og selv dig styrke i din Krafts Forlis
med bedre Midler, end mit Vers kan evne?

Nu staar du paa de gyldne Timers Top,
og mangen end udyrket Jomfru-Jord
lod gerne dine Blomster spire op
og maled grant dig selv i dette Flor:

Saa skulde hine Livets Linjer bøde
det Liv, som Tidens Pen og min ej mægter
- i alle dine Træk, saa skønhedsbløde, -
at lade selv dig faa blandt Jordens Slægter.

Saa gav du bort dig selv, men ej omsonst:
du leved, tegnet af din egen Kunst.
</poetry>
</body>
</text>

<text id="hansena2019091118">
<head>
    <title><num>17.</num>Hvem vilde tro mit Vers i Fremtids Stund</title>
    <firstline>Hvem vilde tro mit Vers i Fremtids Stund</firstline>
    <notes>
        <note>Gendigtning af Shakespeare: <xref type="translation" poem="shakespeare0017"/>.</note>
    </notes>
    <source pages="17"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvem vilde tro mit Vers i Fremtids Stund,
hvis det var fyldt med dine Dyders Hær?
Skønt Himlen véd, nu er min Digtning kun
en Grav, der skjuler om dit Liv og Færd.

Hvis jeg dit øjes Skønhed kunde male
og rytmisk skildre alt, saa rytmisk blandet,
man vilde sige: «Usandt maa han tale;
ej nogen jordisk blev saa himmelsk dannet.»

Og gulnet vilde da mit Blad foragtes,
lig Oldingen, der løst og fast fortæller,
din Rettighed som Digterløgn betragtes,
som tvungne, gamle Kvad, der intet gælder.

Men havde du et Barn, du tofold leved:
i det og i de Digte, jeg har skrevet.
</poetry>
</body>
</text>

<text id="hansena2019091119">
<head>
    <title><num>18.</num>Skal med en Sommerdag jeg ligne dig?</title>
    <firstline>Skal med en Sommerdag jeg ligne dig?</firstline>
    <notes>
        <note>Gendigtning af Shakespeare: <xref type="translation" poem="shakespeare0018"/>.</note>
    </notes>
    <source pages="18"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Skal med en Sommerdag jeg ligne dig?
Du er langt mere mild og mere fager:
barsk ryster Stormen Knopperne i Maj,
og Somrens Tid for brat en Ende tager;

Stundom for glødhedt Himlens Øje skinner,
og tit dens gyldne Aasyn dækkes til,
og alt, hvad der er skønt, i Skønhed svinder
og søndres ved Naturens Vexelspil.

Men aldrig skal din Sommer sig forandre,
den Skønhed aldrig mistes, du har inde,
og ej skal du i Dødens Skygge vandre,
naar evigt fast du gror til Tidens Minde:

Saa længe Verden staar, mit Digt skal blive,
og Digtet atter Liv til dig skal give.
</poetry>
</body>
</text>

<text id="hansena2019091120">
<head>
    <title><num>19.</num>Du griske Tid, gør Tigrens Kløer sløve</title>
    <firstline>Du griske Tid, gør Tigrens Kløer sløve</firstline>
    <notes>
        <note>Gendigtning af Shakespeare: <xref type="translation" poem="shakespeare0019"/>.</note>
    </notes>
    <source pages="19"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Du griske Tid, gør Tigrens Kløer sløve,
lad Jorden sluge, hvad den Livet gav,
ryk ud den skarpe Tand paa Ørknens Løve,
sænk Fønix-Fuglen i et Flammehav;

Lad Sorg og Glæde vexle paa din Flugt,
og gør, hvad du har Lyst, du rappe Tid,
mod Verdens Kreds, og hvad den har af smukt;
men jeg forbyder dig én hæslig Id:

Drag ingen Rynker i min fagre Ven,
dybt skaarne under tunge Timers Vægt;
lad ham staa urørt, mens du iler hen,
som Skønheds-Mønster for den sene Slægt.

Dog, ras kun, Tid; - hvordan du bær’ dig ad,
min Kærlighed skal blomstre i mit Kvad.
</poetry>
</body>
</text>

<text id="hansena2019091121">
<head>
    <title><num>20.</num>Du har en Kvindes Aasyn, livsfrisk dannet</title>
    <firstline>Du har en Kvindes Aasyn, livsfrisk dannet</firstline>
    <notes>
        <note>Gendigtning af Shakespeare: <xref type="translation" poem="shakespeare0020"/>.</note>
    </notes>
    <source pages="20"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Du har en Kvindes Aasyn, livsfrisk dannet,
min Lidenskabs Behersker-Herskerinde, -
en Kvindes milde Hjærte, ikke blandet
med Troløshed, som hos den falske Kvinde, -

En Kvindes Øje, mindre fuldt af Svig,
som, hvor det vendes, kaster gylden Glans, -
en Ansigtsfarve, fin og fuld og rig,
der fængsler Mandens Blik og Kvindens Sans.

Og først til Mø Naturen skabte dig,
til, henrykt af det Værk, dens Snille øved,
den ved en Tilvæxt raned dig fra mig
og føjed én Ting til, jeg ej behøved.

Da den til Kvinders Lyst dig valgte frem,
giv mig din Kærlighed, dens Vellyst dem.
</poetry>
</body>
</text>

<text id="hansena2019091122">
<head>
    <title><num>21.</num>Den Muse har jeg intet fælles med</title>
    <firstline>Den Muse har jeg intet fælles med</firstline>
    <notes>
        <note>Gendigtning af Shakespeare: <xref type="translation" poem="shakespeare0021"/>.</note>
    </notes>
    <source pages="21"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Den Muse har jeg intet fælles med,
som ivrigt om en sminket Skønhed synger,
som drager Himlen selv i Verset ned
og om den skønne hver en Skønhed dynger;

Som knytter sig en prægtig Billed-Ring
af Sol og Maane og Juvelens Flamme,
af Vaarens grønt og alle sjældne Ting,
hvorom sig Luften runder som en Ramme.

Lad venskabs-sand kun sandt mig skrive her;
tro mig: min Ven saa fager er at skue
som noget Moders Barn, skønt ej saa skær
som hine gyldne Lys paa Himlens Bue.

Lad dem, der vil, i rige Ord kun svælge;
jeg roser ej, - jeg vil ej Varer sælge.
</poetry>
</body>
</text>

<text id="hansena2019091123">
<head>
    <title><num>22.</num>Jeg vil ej tro mit Spejl, at jeg er ældet</title>
    <firstline>Jeg vil ej tro mit Spejl, at jeg er ældet</firstline>
    <notes>
        <note>Gendigtning af Shakespeare: <xref type="translation" poem="shakespeare0022"/>.</note>
    </notes>
    <source pages="22"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Jeg vil ej tro mit Spejl, at jeg er ældet,
saa længe du og Ungdom holder Trit;
men vakler furet du, af Tiden fældet,
lad saa kun Døden standse mine Skridt.

Thi al den Skønhed, som bedækker dig,
er Klædning for mit Hjærte kun, der nu
har Sæde i dit Bryst, som dit i mig:
hvor kan jeg være ældre da end du?

Vogt derfor, Ven, saa nøje dig for Smerte,
som jeg mig selv for din Skyld vil bevare,
mens jeg saa nænsomt bærer paa dit Hjærte,
som Ammen skærmer Barnet imod Fare.

Og hvis mit Hjærte dør, gør dit det med;
du gav mig dit, som ikke skifter Sted.
</poetry>
</body>
</text>

<text id="hansena2019091124">
<head>
    <title><num>23.</num>Som Skuespilleren paa Scenens Planker</title>
    <firstline>Som Skuespilleren paa Scenens Planker</firstline>
    <notes>
        <note>Gendigtning af Shakespeare: <xref type="translation" poem="shakespeare0023"/>.</note>
    </notes>
    <source pages="23"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Som Skuespilleren paa Scenens Planker,
der angst forglemmer Rollen, som han lærte, -
som Dyret, altfor hedt af vilde Tanker,
hvis Styrkes Overmaal gør svagt dets Hjærte,

Saadan, mistillidsfuld, forglemmer jeg
de Ord, som Kærlighedens Lovbud kræver, -
det er, som om dens Styrke svigted mig,
mens kuet af dens Byrdes Vægt jeg bæver.

Lad mine Bøger da min Tale rumme
og tavse Tolke for min Tanke være;
om Kærlighedens Løn de bede stumme
mer end hin Tunge, som har talt langt mere.

Forstaa de Ord, jeg stum har sammenføjet;
thi Kærligheden høre maa med Øjet.
</poetry>
</body>
</text>

<text id="hansena2019091125">
<head>
    <title><num>24.</num>Mit Øje med en Malers Kunst og Iver</title>
    <firstline>Mit Øje med en Malers Kunst og Iver</firstline>
    <notes>
        <note>Gendigtning af Shakespeare: <xref type="translation" poem="shakespeare0024"/>.</note>
    </notes>
    <source pages="24"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Mit Øje med en Malers Kunst og Iver
dit Billed paa mit Hjærtes Grund har stillet;
mit Legem som en Ramme det omgiver,
og der er Perspektiv i dette Billed.

Thi du igennem Maleren maa skue,
ifald dit Billed du vil blive vár,
som stadig hænger i mit Hiærtes Stue,
hvor dine Øjne danner Vindvets Glar.

Og mærk saa vore Øjnes gode Færd:
at mine har dit Billed malt, og dine
er Vindver for mit Bryst, hvor Solen ser
med Glæde paa dit Billeds Skønheds-Mine.

Men deri svigter Øjet: at det kun
kan male, hvad det ser, - ej Hjærtets Grund.
</poetry>
</body>
</text>

<text id="hansena2019091126">
<head>
    <title><num>25.</num>Lad dem, der er i Gunst hos deres Stjærner</title>
    <firstline>Lad dem, der er i Gunst hos deres Stjærner</firstline>
    <notes>
        <note>Gendigtning af Shakespeare: <xref type="translation" poem="shakespeare0025"/>.</note>
    </notes>
    <source pages="25"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Lad dem, der er i Gunst hos deres Stjærner,
af Hæder rose sig og Titlers Mylder,
mens jeg, hvem Skæbnen fra slig Ære fjærner,
uænset glædes ved, hvad mest jeg hylder.

Se, Fyrstevenner brede fagert Løvet
som Morgenfruens Blomst mod Solens Øje;
men brat kan Glansen blive dem berøvet,
for Vredesblik maa deres Pragt sig bøje.

Den kampberømte Kriger, aldrig trættet,
som efter tusend Sejre én Gang tabte,
for stedse ud af Ærens Bog er slettet
og al den Stordaad glemt, han ellers skabte:

Held mig da, at vor fælles Kærlighed
faar Lov at gro i Tryghed og i Fred.
</poetry>
</body>
</text>

<text id="hansena2019091127">
<head>
    <title><num>26.</num>Mit Venskabs Drot, til hvem dit høje Værd</title>
    <firstline>Mit Venskabs Drot, til hvem dit høje Værd</firstline>
    <notes>
        <note>Gendigtning af Shakespeare: <xref type="translation" poem="shakespeare0026"/>.</note>
    </notes>
    <source pages="26"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Mit Venskabs Drot, til hvem dit høje Værd
bandt fast min Lydighed med stærke Baand,
dig sender dette skrevne Bud jeg her,
som Tegn paa Hyldest, ej paa Vid og Aand;

En Hyldest, der, skønt stærk, ser blottet ud,
- thi tom paa Ord og fattigt er mit Vid, -
men som du nøgen i din Tankes Skrud
vil hylle venligt til en bedre Tid, -

Indtil den Stjærne, der min Bane leder,
i gunstig Stilling peger paa min Færd
og Klæder om mit Venskabs Pjalter breder,
saa jeg din Agtelse kan blive værd:

Da tør jeg sige, hvor jeg elsker dig,
ej før mit Hoved vise paa din Vej.
</poetry>
</body>
</text>

<text id="hansena2019091128">
<head>
    <title><num>27.</num>Af Møje mat jeg til min Seng mig skynder</title>
    <firstline>Af Møje mat jeg til min Seng mig skynder</firstline>
    <notes>
        <note>Gendigtning af Shakespeare: <xref type="translation" poem="shakespeare0027"/>.</note>
    </notes>
    <source pages="27"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Af Møje mat jeg til min Seng mig skynder,
hvor rejsetrætte Lemmer Hvilen kender;
en Vandring i mit Hoved da begynder,
et Aandens Værk, naar Kroppens Virken ender.

Thi mine Tanker, fra min fjærne Krog,
da mylre frem mod dig paa Pilgrimsfærd
og aabne mine matte Øjenlaag,
saa jeg mod Mulmet, som den blinde, ser.

Dog gennem Sjælens Sekraft øjner brat
dit Billed jeg i Mørket, tæt og tungt,
der, lig Juvelen i den sorte Nat,
gør Natten skøn, dens gamle Aasyn ungt.

Saadan ved Dagen mine trætte Lemmer,
ved Nat min Tanke ingen Fred fornemmer.
</poetry>
</body>
</text>

<text id="hansena2019091129">
<head>
    <title><num>28.</num>Hvor kan da Foden glad mod Maalet rettes</title>
    <firstline>Hvor kan da Foden glad mod Maalet rettes</firstline>
    <notes>
        <note>Gendigtning af Shakespeare: <xref type="translation" poem="shakespeare0028"/>.</note>
    </notes>
    <source pages="28"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor kan da Foden glad mod Maalet rettes,
naar ej af Hvilens Sødme jeg forynges, -
naar Dagens Tyngsel ej af Natten lettes,
men Dag af Nat og Nat af Dagen tynges?

Og skønt de to i stadigt Fjendskab vanke,
saa enes de dog om at martre mig, -
én ved sit Slid, den anden ved den Tanke:
hvor fjærnt jeg naar, jeg fjærnes mer fra dig.

Til Dagen siger jeg, at til dens Pris
du straaler klart, naar Skyer alt fordunkle;
og Natten smigrer jeg paa samme Vis:
du smykker den, naar ingen Stjærner funkle.

Men Dagen lader Sorgen daglig stige
og Natten gi'r den ikke Lov at vige.
</poetry>
</body>
</text>

<text id="hansena2019091130">
<head>
    <title><num>29.</num>Naar Mennesker og Lykken bort sig vender</title>
    <firstline>Naar Mennesker og Lykken bort sig vender</firstline>
    <notes>
        <note>Gendigtning af Shakespeare: <xref type="translation" poem="shakespeare0029"/>.</note>
    </notes>
    <source pages="29"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar Mennesker og Lykken bort sig vender,
naar jeg forladt med Graad i Øjet staar
og Raab imod den døve Himmel sender,
og naar jeg dybt forbander mine Kaar

Og én Mands Haab som Maal for Ønsket nævner,
en andens Træk, en tredjes Vennekreds,
og fordrer hines Stræben, disses Evner,
med hvad der mest mig glæder mindst tilfreds,

Foragtende mig selv, - da stundom svæver
min Tanke hen mod dig, og mine Kaar
- som Lærken, der ved Gry fra Jord sig hæver, -
ved Himlens Porte Jubeltriller slaar:

Din Kærlighed slig Rigdom skænker mig,
at da med Kongers Kaar jeg bytter ej.
</poetry>
</body>
</text>

<text id="hansena2019091131">
<head>
    <title><num>30.</num>Naar for de tavse Tankers Ret jeg stævner</title>
    <firstline>Naar for de tavse Tankers Ret jeg stævner</firstline>
    <notes>
        <note>Gendigtning af Shakespeare: <xref type="translation" poem="shakespeare0030"/>.</note>
    </notes>
    <source pages="30"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar for de tavse Tankers Ret jeg stævner
mit Minde om de svundne Ting til Møde,
jeg ser, hvor tit de glipped, mine Evner,
og klager atter over Tidens Øde.

Da kan mit Øje jeg med Taarer dugge
for dem, hvem Døden i sit Mørke bandt,
paa ny ved Elskovs gamle Smerter sukke
og jamre over mangt et Syn, der svandt.

Da kan jeg sørge over Fortids Kvaler
og tælle op det triste Regnebræt
af svundne Klager, jeg paa ny betaler,
som om ej én Gang før det alt var sket.

Men naar jeg dig da mindes, kære Ven,
saa svinder alle Savn og Sorger hen.
</poetry>
</body>
</text>

<text id="hansena2019091132">
<head>
    <title><num>31.</num>Se, i dit Bryst sig alle Hjærter dølge</title>
    <firstline>Se, i dit Bryst sig alle Hjærter dølge</firstline>
    <notes>
        <note>Gendigtning af Shakespeare: <xref type="translation" poem="shakespeare0031"/>.</note>
    </notes>
    <source pages="31"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Se, i dit Bryst sig alle Hjærter dølge,
hvem jeg som døde tungt har maattet savne;
dér hersker Kærlighed og alt dens Følge
og alle de, jeg trode længst begravne.

Hvor tit, naar jeg var vemodsfuld i Hu,
har Kærligheden Taarer fra mig vristet
som mine dødes Ret, der synes nu
i dig at bo, som om jeg ej dem misted!

Dødt Venskab lever i dit Hjærtes Grav,
behængt med Mindetegn om mine kære,
der skænked dig hver gyldig Ret og Krav,
de fik paa mig: - alt det skal dit nu være:

Ja, de, jeg elsked, samles i din Sjæl,
og du, der helt er dem, mig ejer hel.
</poetry>
</body>
</text>

<text id="hansena2019091133">
<head>
    <title><num>32.</num>Ifald du overlever mine Aar</title>
    <firstline>Ifald du overlever mine Aar</firstline>
    <notes>
        <note>Gendigtning af Shakespeare: <xref type="translation" poem="shakespeare0032"/>.</note>
    </notes>
    <source pages="32"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ifald du overlever mine Aar,
naar Døden barsk i Støv mig strækker hen,
og hvis dit Blik du mulig atter slaar
paa disse ringe Linjer af din Ven,

Saa læg ved Tidens modne Værk dem fremme, -
og skønt hver Pen dem da vil overgaa,
saa skal du for mit Venskabs Skyld dem gemme,
for Rimets ej, som andre let kan naa.

O, tænk da mildt paa mig i Ord som disse:
«Ifald min kæres Muse voxet var
med Tidens Væxt, den havde født tilvisse
et Barn, der mere frit sit Hoved bar;

«Men mens de andres Kunst dem volder Hæder,
hans Digtning for hans Venskabs Skyld mig glæder.»
</poetry>
</body>
</text>

<text id="hansena2019091134">
<head>
    <title><num>33.</num>Hel mangen Morgen saa jeg lyst og skønt</title>
    <firstline>Hel mangen Morgen saa jeg lyst og skønt</firstline>
    <notes>
        <note>Gendigtning af Shakespeare: <xref type="translation" poem="shakespeare0033"/>.</note>
    </notes>
    <source pages="33"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hel mangen Morgen saa jeg lyst og skønt
mod Bjærgets Top at smile vennehuld,
med gyldent Aasyn kysse Engens grønt
og smelte Bølgen om til fagert Guld;

Men stygge Taagemasser inden kort
over dens lyse Himmel-Aasyn gled;
fra Verden drog sit Ansigt helt den bort
og sneg sig fuld af Skam mod Vesten ned.

Saadan min Sol en Morgen skinned klar
med herlig Straaleglans imod mit Bryn;
men ak, én Time ikkun min den var,
og nu har Skyer skjult den for mit Syn.

Men kan om Himlens Sol der Taage bredes,
saa maa jeg ej paa Jordens Sole vredes.
</poetry>
</body>
</text>

<text id="hansena2019091135">
<head>
    <title><num>34.</num>Hvi har saa skøn en Dag du mig forjættet</title>
    <firstline>Hvi har saa skøn en Dag du mig forjættet</firstline>
    <notes>
        <note>Gendigtning af Shakespeare: <xref type="translation" poem="shakespeare0034"/>.</note>
    </notes>
    <source pages="34"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvi har saa skøn en Dag du mig forjættet,
saa uden Kappe jeg paa Rejsen drog,
naar stygge Skyer snart dog Vejen pletted
og om din Pragt et hæsligt Dække slog?

Det er ej nok, du gennem Skyen bryder
og tørrer Regnen paa min kolde Kind;
kun stakket Balsam du i Saaret gyder,
naar Skændslen stadig tynger paa mit Sind.

Og ej din Skamfuldhed min Kval kan lindre;
om end du angrer, jeg dog Tabet lider;
thi Gerningsmandens Sorg gør næppe mindre
hans Kval, der under Brødens Byrde strider.

Men Perler er de Taarer, som du fælder,
og deres Rigdom mer end Brøden gælder.
</poetry>
</body>
</text>

<text id="hansena2019091136">
<head>
    <title><num>35.</num>Vær ej bedrøvet mere for din Synd</title>
    <firstline>Vær ej bedrøvet mere for din Synd</firstline>
    <notes>
        <note>Gendigtning af Shakespeare: <xref type="translation" poem="shakespeare0035"/>.</note>
    </notes>
    <source pages="35"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Vær ej bedrøvet mere for din Synd:
om Sol og Maane kan sig Skyer lægge,
Roser har Torne, Sølverbække Dynd,
og Ormen gnaver under Knoppens Dække.

Enhver har Fejl; selv fejler jeg forvist,
naar jeg ved Billedsprog din Brøde prøver;
jeg dækker, fjendtlig mod mig selv, din Brist
med mere Forsvar, end din Skyld behøver:

Thi sund Sans op mod dine Sanse-Synder
jeg stiller; og jeg selv forsvarer dig,
mens mod mig selv en Retssag jeg begynder.
Slig Strid der i mit Indre rører sig,

At jeg medskyldig med hin Ransmand bliver,
der dog saa grumt min Rigdom fra mig river.
</poetry>
</body>
</text>

<text id="hansena2019091137">
<head>
    <title><num>36.</num>Vi to maa være tvende nu herefter</title>
    <firstline>Vi to maa være tvende nu herefter</firstline>
    <notes>
        <note>Gendigtning af Shakespeare: <xref type="translation" poem="shakespeare0036"/>.</note>
    </notes>
    <source pages="36"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Vi to maa være tvende nu herefter,
endskønt vor Kærlighed er ubeskaaret;
saa skal de Pletter, som ved mig der hefter,
af mig alene trolig blive baaret.

Vor Kærlighed har kun ét Maal og Med,
skønt bittert Nag nu skiller vore Baner;
og skønt det ændrer ej vor Kærlighed,
det søde Timer fra dens Lykke raner.

Jeg ikke mer dit Venskab tør begære,
at ej min Skyld dig Skam skal foraarsage;
du ikke mer med Venskab tør mig ære,
hvis ej du Æren fra dit Navn vil tage:

Men gør det ej; saa højt jeg elsker dig,
at du med samt dit Ry tilhører mig.
</poetry>
</body>
</text>

<text id="hansena2019091138">
<head>
    <title><num>37.</num>Som en affældig Fader har Behag</title>
    <firstline>Som en affældig Fader har Behag</firstline>
    <notes>
        <note>Gendigtning af Shakespeare: <xref type="translation" poem="shakespeare0037"/>.</note>
    </notes>
    <source pages="37"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Som en affældig Fader har Behag,
naar han sit Barn i smidig Idræt ser,
saaledes jeg, gjort lam af Skæbnens Slag,
alene trøstes ved dit dybe Værd.

Thi enten Skønhed, Rigdom, Aand og Æt, -
om disse eller endnu andre Goder
har i dit Væsen Plads og Kroningsret,
mit Venskab jeg til denne Fylde poder.

Saa er jeg da ej lam og helt forladt,
naar denne Tanke ejer slig en Magt,
at jeg ernæres af din Rigdoms Skat
og lever ved en Del af al din Pragt.

Se, alt, hvad der er godt, jeg ønsker dig;
det giver ogsaa tifold Held til mig.
</poetry>
</body>
</text>

<text id="hansena2019091139">
<head>
    <title><num>38.</num>Hvor kan min Muse mangle Stof til Digt</title>
    <firstline>Hvor kan min Muse mangle Stof til Digt</firstline>
    <notes>
        <note>Gendigtning af Shakespeare: <xref type="translation" poem="shakespeare0038"/>.</note>
    </notes>
    <source pages="38"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor kan min Muse mangle Stof til Digt,
mens du har Liv, som gyder i mit Kvad
dit eget skønne Indhold, altfor rigt
til Rum at faa paa hvert tilfældigt Blad?

O tak dig selv, hvis nogen Ting hos mig,
til Læsning værdig, møder her din Sans;
thi selv den stumme skrive kan til dig,
naar selv du giver Ordet Lys og Glans.

Vær du den tiende i Musers Klynge,
tifoldig værd de gamle Tiders ni;
og han, som dig paakalder, lad ham synge
varige Kvad af evig Poesi.

Ifald min ringe Muse høster Ære,
skal Smerten min, men Rosen din skal være.
</poetry>
</body>
</text>

<text id="hansena2019091140">
<head>
    <title><num>39.</num>Hvor tør jeg Digte til din Hæder skrive</title>
    <firstline>Hvor tør jeg Digte til din Hæder skrive</firstline>
    <notes>
        <note>Gendigtning af Shakespeare: <xref type="translation" poem="shakespeare0039"/>.</note>
    </notes>
    <source pages="39"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor tør jeg Digte til din Hæder skrive,
naar du er al den bedste Del af mig?
Hvad kan min egen Ros mig selv vel give?
Og min Ros er det, naar jeg roser dig.

Lad derfor os herefter leve skilt,
vor Kærlighed ej være mer forént,
saa kan til dig jeg skænke fuldt og helt
den Hæder, du alene har fortjent.

O Fjærnhed, hvilken Kval du vilde være,
hvis ej din Bitterhed gav Lov og Ret
til gode Venskabstanker sødt at nære,
saa baade Tid og Tanke glider let, -

Og kunde ej du skabe en til to,
naar ham jeg priser her, som hist maa bo!
</poetry>
</body>
</text>

<text id="hansena2019091141">
<head>
    <title><num>40.</num>Tag alle mine kære, tag dem alle</title>
    <firstline>Tag alle mine kære, tag dem alle</firstline>
    <notes>
        <note>Gendigtning af Shakespeare: <xref type="translation" poem="shakespeare0040"/>.</note>
    </notes>
    <source pages="40"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Tag alle mine kære, tag dem alle:
har du saa mer, end før der var din Del?
Nej ingen, som du sand og tro kan kalde;
alt mit var dit, før du fik denne til.

Hvis da for min Skyld du min kære tager,
ej nogen Dadel fra min Læbe gaar;
men det er Skam, hvis du dig selv bedrager
ved Nydelse af, hvad du selv forsmaar.

Dit Ran, du kære Tyv, jeg dig tilgiver,
endskønt du tog hver Smule, jeg besad,
og skønt det større Kval for Sjælen bliver
at lide ondt af Venskab end af Had.

O du, hos hvem selv Last som Skønhed skinner,
trods alt dit Nag vi maa ej være Fjender.
</poetry>
</body>
</text>

<text id="hansena2019091142">
<head>
    <title><num>41.</num>De skønne Synder, som din Lyst begaar</title>
    <firstline>De skønne Synder, som din Lyst begaar</firstline>
    <notes>
        <note>Gendigtning af Shakespeare: <xref type="translation" poem="shakespeare0041"/>.</note>
    </notes>
    <source pages="41"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
De skønne Synder, som din Lyst begaar,
naar stundom jeg er fjærnt fra dine Tanker,
de passer vel for dine fagre Aar,
thi Fristelsen er med dig, hvor du vanker.

Du er jo mild og derfor til at vinde,
og du er fager, derfor trindt belejret;
og bejler Kvinden, hvilken Søn af Kvinde
vil trevent vende Ryg, før hun har sejret?

Dog kunde du vel skaane mig og tvinge
din Skønhed og din Ungdom til at lyde,
som nu i deres Hvirvel did dig bringe,
hvor du en dobbelt Troskabsed maa bryde: -

Først hendes: thi hun drages imod dig,
saa din: thi falsk du bliver imod mig.
</poetry>
</body>
</text>

<text id="hansena2019091143">
<head>
    <title><num>42.</num>At du har hende er ej al min Kummer</title>
    <firstline>At du har hende er ej al min Kummer</firstline>
    <notes>
        <note>Gendigtning af Shakespeare: <xref type="translation" poem="shakespeare0042"/>.</note>
    </notes>
    <source pages="42"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
At du har hende er ej al min Kummer,
og dog jeg havde hende saare kær;
at hun har dig min største Smerte rummer,
et Venskabs-Tab, der gaar mig mere nær.

Men saadan vil jeg mildt undskylde eder:
du elsker, da du ved, jeg elsker hende;
og just for min Skyld hun mig Kval bereder,
da fra min Ven hun ej sig kold vil vende.

Ifald jeg mister dig, min elskte vinder;
og Tab af hende Vinding er for dig;
jeg mister begge, I hinanden finder,
og I for min Skyld begge rammer mig.

Dog stille! - ét min Ven og jeg jo er,
og altsaa har hun mig alene kær.
</poetry>
</body>
</text>

<text id="hansena2019091144">
<head>
    <title><num>43.</num>Naar mine Øjne lukkes, bedst de ser</title>
    <firstline>Naar mine Øjne lukkes, bedst de ser</firstline>
    <notes>
        <note>Gendigtning af Shakespeare: <xref type="translation" poem="shakespeare0043"/>.</note>
    </notes>
    <source pages="43"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar mine Øjne lukkes, bedst de ser, -
om Dagen ser de Ting, de ænser ikke;
men i min Søvn paa dig de fæstet er,
og klart i Mulmet skuer mine Blikke.

Og du, hvis Skygge klarer Nattens Skygger,
hvor maa din Skygges Genstand straale smukt
i Dagens Lys, naar slig en Lysglans smykker
din Skygge for det Øje, der er lukt!

Hvor vilde mine Øjne frydes, hvis
i Dagens Liv de kunde se dig nøje,
naar i den døde Nat dit Skyggerids
staar fagert for mit sløve, blinde Øje!

Al Dag er Nat, indtil jeg skuer dig,
og Nat er Dag, naar drømt du staar for mig.
</poetry>
</body>
</text>

<text id="hansena2019091145">
<head>
    <title><num>44.</num>Ifald mit tunge, dorske Kød var Tanke</title>
    <firstline>Ifald mit tunge, dorske Kød var Tanke</firstline>
    <notes>
        <note>Gendigtning af Shakespeare: <xref type="translation" poem="shakespeare0044"/>.</note>
    </notes>
    <source pages="44"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ifald mit tunge, dorske Kød var Tanke,
da skulde ingen Afstand Vejen dæmme;
saa vilde jeg, til Trods for Rummets Skranke,
snelt ile fjærnt fra did, hvor du har hjemme.

Hvad saa, om mine Fødder fæstet vare
paa fjærne Grænser, langt fra dine Fjed:
thi Tanken over Hav og Land kan fare
saa snelt som tænke sig sit Ønskes Sted.

Men Tanke er jeg ej, og ikke kan,
naar du er borte, milevidt jeg springe;
nej, jeg er dannet tungt af Jord og Vand
og maa taalmodig mine Klager tvinge.

Saa dvaske Elementer ikkun rummer
jordtunge Taarer, Tegn paa begges Kummer.
</poetry>
</body>
</text>

<text id="hansena2019091146">
<head>
    <title><num>45.</num>De andre, Luft og Ild, hos dig er henne</title>
    <firstline>De andre, Luft og Ild, hos dig er henne</firstline>
    <notes>
        <note>Gendigtning af Shakespeare: <xref type="translation" poem="shakespeare0045"/>.</note>
    </notes>
    <source pages="45"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
De andre, Luft og Ild, hos dig er henne,
hvor jeg saa end faar Hvile paa min Fart;
min Tanke og min Længsel er de tvende,
og hid og did de svæve snelt og snart.

Naar disse rappe Elementer drage
til dig med lifligt Bud om Kærlighed,
mit Liv - af fire skabt, med to tilbage -
til Døden, knust i Kummer, synker ned, -

Til atter Livet helt sig folder ud,
naar hine Sendebud er vendte hjem,
der om din Sundhed bringer gode Bud
og strax med deres Melding kommer frem.

Saa frydes jeg; men Glæden varer kort,
og sorgfuld sender jeg dem atter bort.
</poetry>
</body>
</text>

<text id="hansena2019091147">
<head>
    <title><num>46.</num>Mit Øje og mit Hjærte strides om</title>
    <firstline>Mit Øje og mit Hjærte strides om</firstline>
    <notes>
        <note>Gendigtning af Shakespeare: <xref type="translation" poem="shakespeare0046"/>.</note>
    </notes>
    <source pages="46"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Mit Øje og mit Hjærte strides om,
hvorledes de skal Synet af dig dele;
mit Øje slaar for Hjærtets Retskrav Bom,
og Hjærtet fordrer Retten til det hele.

Mit Hjærte paastaar, at i ham du bor,
- et Skjulested, som intet Øje naar, -
Modparten nægter disse Forsvarsord
og siger, at i ham dit Billed staar.

Til Dommere i denne Sag der stævnes
en Ret af Tanker, Hjærtets tro Vasaller;
ved deres Kendelse retsgyldigt nævnes
den Del, som til de tvende Parter falder:

Mit Øje faar som Lod din ydre Del,
mit Hjærte faar din venskabsvarme Sjæl.
</poetry>
</body>
</text>

<text id="hansena2019091148">
<head>
    <title><num>47.</num>Men nu har efter gode Venners Skik</title>
    <firstline>Men nu har efter gode Venners Skik</firstline>
    <notes>
        <note>Gendigtning af Shakespeare: <xref type="translation" poem="shakespeare0047"/>.</note>
    </notes>
    <source pages="47"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Men nu har efter gode Venners Skik
mit Øje og mit Hjærte sluttet Pagt:
thi naar mit Øje hungrer mod et Blik,
og Hjærtet sukker under Længslens Magt,

Mit Øje ved dit Billed holder Fest
og til sit Billed-Gilde Hjærtet byder; -
en anden Gang er Øjet Hjærtets Gæst
og af dets ømme Venskabstanker nyder.

Saadan du, enten ved dit Billed eller
min Kærlighed, er stadig nær hos mig;
thi du og mine Tanker ere Fæller,
og jeg er jo hos dem og de hos dig;

Og slumre de, dit Billed vækker tyst
mit Hjærte op til dets og Øjets Lyst.
</poetry>
</body>
</text>

<text id="hansena2019091149">
<head>
    <title><num>48.</num>Hvor var jeg agtsom, da jeg drog min Vej</title>
    <firstline>Hvor var jeg agtsom, da jeg drog min Vej</firstline>
    <notes>
        <note>Gendigtning af Shakespeare: <xref type="translation" poem="shakespeare0048"/>.</note>
    </notes>
    <source pages="48"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor var jeg agtsom, da jeg drog min Vej,
for hver en Smaating under Laas at lægge,
at uberørt den kunde skjule sig
for falske Hænder bag det sikre Dække!

Men du, mod hvem Juveler Smaating er,
som var min Fryd og vækker nu min Klage,
du, hvem jeg mest og ene kun har kær,
som Rov for hver en Tyv blev ladt tilbage.

Dig har bag intet Lukke jeg lagt ned,
undtagen hvor du ikke er, og hvor
du dvæler dog: i Hjærtets Gemmested,
hvor, som dig lyster, ud og ind du gaar;

Selv dér kan knap mod Ran jeg dig beskytte;
thi Troskab fristes af saa kostbart Bytte.
</poetry>
</body>
</text>

<text id="hansena2019091150">
<head>
    <title><num>49.</num>Imod den Tid, ifald den skulde komme</title>
    <firstline>Imod den Tid, ifald den skulde komme</firstline>
    <notes>
        <note>Gendigtning af Shakespeare: <xref type="translation" poem="shakespeare0049"/>.</note>
    </notes>
    <source pages="49"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Imod den Tid, ifald den skulde komme,
da vredt dit Blik mod mine Fejl er vendt,
da al din varme Kærlighed er omme,
dens Sum talt sammen og dens Regnskab endt;

Imod den Tid, da du forbi mig vandrer,
knap hilsende med Øjets Straaleskær,
da Kærlighed til Kulde sig forandrer
og finder gode Grunde for sin Færd;

Imod den Tid jeg skjuler mig, og bæver
ved Tanken om, hvor lidt mit Værd kun vejer;
min egen Haand imod mig selv jeg hæver,
at værne hver en lovlig Grund, du ejer:

Med Lovens Ret kan du forlade mig;
jeg har ej Krav paa Kærlighed fra dig.
</poetry>
</body>
</text>

<text id="hansena2019091151">
<head>
    <title><num>50.</num>Hvor tungt jeg paa min triste Fart maa drage</title>
    <firstline>Hvor tungt jeg paa min triste Fart maa drage</firstline>
    <notes>
        <note>Gendigtning af Shakespeare: <xref type="translation" poem="shakespeare0050"/>.</note>
    </notes>
    <source pages="50"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor tungt jeg paa min triste Fart maa drage,
naar, selv om til mit Maal jeg vinder hen,
dog Hvilen former sig til denne Klage:
«Saa langt er nu jeg borte fra min Ven!»

Min Ganger, trættet ved den svære Last
af mine Sorger, traver sløvt sin Vej,
som vidste Staklen, at jeg haded Hast,
fordi jeg stadig fjærnes mer fra dig.

Den kan ej drives frem ved Sporens Hug,
som stundom i dens Flanke blodig slider,
en Kval, den tungt besvarer med et Suk,
mer skarpt for mig end Sporen for dens Sider;

Thi just ved dette Suk min Tanke mindes,
at Sorgen foran, Glæden bag mig findes.
</poetry>
</body>
</text>

<text id="hansena2019091152">
<head>
    <title><num>51.</num>Saadan mit Venskab kan min Hest forsvare</title>
    <firstline>Saadan mit Venskab kan min Hest forsvare</firstline>
    <notes>
        <note>Gendigtning af Shakespeare: <xref type="translation" poem="shakespeare0051"/>.</note>
    </notes>
    <source pages="51"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Saadan mit Venskab kan min Hest forsvare,
naar trægt paa Rejsen fra dit Sted den tøver:
Hvi skulde bort fra dig med Il jeg fare?
Først til min Atterkomst jeg Hast behøver.

Men hvilket Forsvar findes saa for Hesten,
naar selv den største Fart maa synes ringe?
Jeg vilde bruge Sporen selv mod Blæsten,
og træg blev mig en Flugt paa Fuglens Vinge.

Da holder ingen Hest med Længslen Skridt,
og Kærlighedens hede Længsel vrinsker
og tynges ikke i sit raske Ridt,
og venligt den min Travers Fejl formindsker:

«Da bort fra dig den gik med sene Fjed,
jeg løber mod dig, - lad saa den i Fred.»
</poetry>
</body>
</text>

<text id="hansena2019091153">
<head>
    <title><num>52.</num>Jeg som en Rigmand er, hvis Nøgle brat</title>
    <firstline>Jeg som en Rigmand er, hvis Nøgle brat</firstline>
    <notes>
        <note>Gendigtning af Shakespeare: <xref type="translation" poem="shakespeare0052"/>.</note>
    </notes>
    <source pages="52"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Jeg som en Rigmand er, hvis Nøgle brat
kan aabne for hans herlige Klenod,
men som ej stadig stirrer paa sin Skat,
at ej han sløve skal sin Glædes Od.

Derfor har Fester slig en sjælden Glans,
fordi saa sparsomt kun de staa tilrede,
lig ædle Stene spredt i Aarets Krans,
lig sjældne Diamanter i en Kæde.

Tiden, der gemmer dig, er som mit Skrin,
som Klædekamret, der om Kaaben dækker,
saa Glæden bliver udsøgt skær og fin,
naar det sin skjulte Pragt for Dagen lægger.

Velsignet du, som ved dit Værd kan bygge
ved Savnet af dig Haab, ved Ejet Lykke!
</poetry>
</body>
</text>

<text id="hansena2019091154">
<head>
    <title><num>53.</num>O sig, af hvilket Stof du dannet er</title>
    <firstline>O sig, af hvilket Stof du dannet er</firstline>
    <notes>
        <note>Gendigtning af Shakespeare: <xref type="translation" poem="shakespeare0053"/>.</note>
    </notes>
    <source pages="53"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O sig, af hvilket Stof du dannet er,
at Millioner Skygger staa dig rede?
En Skygge kaster ellers jo enhver, -
din Skyggeform i alting er tilstede.

Beskriv Adonis, - og hans Billeds Pragt
som svag Kopi af dig vil blive regnet;
læg om Helenes Kind al Skønheds Magt, -
saa staar i Græker-Klædebon du tegnet.

Tal om den fagre Vaar og Høstens Fylde, -
hin er en Skygge af din Skønhed, denne
som Billed paa din Gavmildhed vi hylde;
og dig i hver velsignet Form vi kende.

I hver en ydre Skønhed Del du faar,
men ene du i Hjærtets Troskab staar.
</poetry>
</body>
</text>

<text id="hansena2019091155">
<head>
    <title><num>54.</num>O, Skønhed endnu mere fagert smykkes</title>
    <firstline>O, Skønhed endnu mere fagert smykkes</firstline>
    <notes>
        <note>Gendigtning af Shakespeare: <xref type="translation" poem="shakespeare0054"/>.</note>
    </notes>
    <source pages="54"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O, Skønhed endnu mere fagert smykkes,
naar Troskabs rene Straaler om den skinne!
Skøn Rosen er; men skønnere den tykkes
ved Duftens Sødme, som den slutter inde.

Paa Hybenblomsten samme Farve hviler
som i den vellugtfyldte Roses Gem,
med samme Friskhed paa sin Gren den smiler,
naar Somrens Aande lokker Blomsten frem;

Men da kun ydre Glans omkring den bredes,
uænset dør den for i Støv at blandes.
Duftsvangre Roser gaar det anderledes;
af deres Død der liflig Vellugt dannes:

Saadan, naar bort din Skønhed visnet er,
min Digtning perser ud dit Troskabs-Værd.
</poetry>
</body>
</text>

<text id="hansena2019091156">
<head>
    <title><num>55.</num>Ej Marmor, eller Guld til Fyrsters Minde</title>
    <firstline>Ej Marmor, eller Guld til Fyrsters Minde</firstline>
    <notes>
        <note>Gendigtning af Shakespeare: <xref type="translation" poem="shakespeare0055"/>.</note>
    </notes>
    <source pages="55"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ej Marmor, eller Guld til Fyrsters Minde
skal overleve disse Rim, jeg fletter,
men her skal mere straalende du skinne
end Monumenters Sten, som Tiden pletter.

Naar Statuer styrtes om i Krigens Færd,
og Murværk ryddes ud i Kamp og Kiv,
ej Krigens Brand og ikke Ares’ Sværd
skal øde dette Minde om dit Liv.

Mod Død og Glemsel rolig frem du skrider;
din Pris skal til de sene Slægter bæres,
der her paa Jorden mod dens sidste Tider
end vandre trætte om, før den fortæres.

Til Dommen skal dig selv fra Graven kalde,
du lever og kan skues her af alle.
</poetry>
</body>
</text>

<text id="hansena2019091157">
<head>
    <title><num>56.</num>O Kærlighed, forny din Kraft; lad ej</title>
    <firstline>O Kærlighed, forny din Kraft; lad ej</firstline>
    <notes>
        <note>Gendigtning af Shakespeare: <xref type="translation" poem="shakespeare0056"/>.</note>
    </notes>
    <source pages="56"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O Kærlighed, forny din Kraft; lad ej
din Æg mer sløv end Bugens Madlyst være,
som kun idag med Næring mætter sig
for atter Kost imorgen at begære.

Saa være du; vil end idag du mætte
de sultne Øjne, til de trætte blunde,
imorgen frisk mod Maalet du dem rette;
lad ej din Kraft ved Dorskhed gaa til Grunde.

Lad denne triste Tid som Havet være,
der skiller to trolovede, som gaar
ved Kysten daglig, ventende den kære,
til mer velsignet Gensynstimen slaar; -

Hvad eller kald den Vinter, kold og arm,
saa Somrens Velkomst bliver trefold varm.
</poetry>
</body>
</text>

<text id="hansena2019091158">
<head>
    <title><num>57.</num>Jeg kan kun trofast som din Slave lyde</title>
    <firstline>Jeg kan kun trofast som din Slave lyde</firstline>
    <notes>
        <note>Gendigtning af Shakespeare: <xref type="translation" poem="shakespeare0057"/>.</note>
    </notes>
    <source pages="57"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Jeg kan kun trofast som din Slave lyde;
til Stund og Time jeg dig rede staar;
og jeg har ingen kostbar Tid at yde,
ej Dont at øve, før dit Bud jeg faar.

Ej tør jeg paa den sene Time klage,
imens paa Urets Gang jeg giver Agt,
ej tro det tungt at blive ladt tilbage,
naar til din Tjener du Farvel har sagt.

Og ikke tør jeg skinsyg gruble paa,
hvad Daad du øver og paa hvilke Steder;
jeg tør kun som en stille Slave staa
og tænke, hvordan andre nu du glæder.

Min Kærlighed, om end din Daad er slet,
kan i din Vilje aldrig finde Plet.
</poetry>
</body>
</text>

<text id="hansena2019091159">
<head>
    <title><num>58.</num>Den Gud, som til din Slave gjorde mig</title>
    <firstline>Den Gud, som til din Slave gjorde mig</firstline>
    <notes>
        <note>Gendigtning af Shakespeare: <xref type="translation" poem="shakespeare0058"/>.</note>
    </notes>
    <source pages="58"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Den Gud, som til din Slave gjorde mig,
afværge, at jeg skulde barsk formene
din Glæde og til Regnskab kræve dig, -
jeg, som kun lydig bør din Vilje tjene!

O lad mig taale tavs den fængselsmørke
Skilsmisse, medens fri og frank du gaar,
og ydmygt bære alt med Sagtmods Styrke
og ikke dadle dig for mine Kaar.

Vær, hvor du lyster: du har Fribrev paa,
at selv du for din egen Tid maa raade;
gør, hvad du vil: du selv dig dømme maa
og skænke dig for selvvoldt Brøde Naade.

Jeg bier tavs, skønt det er Helved-Kval;
og dine Glæder ej jeg laste skal.
</poetry>
</body>
</text>

<text id="hansena2019091160">
<head>
    <title><num>59.</num>Hvis intet nyt os nogensinde møder</title>
    <firstline>Hvis intet nyt os nogensinde møder</firstline>
    <notes>
        <note>Gendigtning af Shakespeare: <xref type="translation" poem="shakespeare0059"/>.</note>
    </notes>
    <source pages="59"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvis intet nyt os nogensinde møder,
hvor bliver da vor Hjærne trist besnæret,
som, mens den stræber mod det ny, kun føder
for anden Gang et Barn, der før har været!

O kunde Saga føre mig tilbage
femhundred Aar og i en gammel Bog
dit Billed vise mig, fra hine Dage,
da Tanken først blev sat i Skrifttegns-Sprog, -

Saa jeg fik se, hvad gamle Tider melder
om al din underfulde Skønhedsmagt, -
om vi, om de gaar af med Sejren, eller
om Tidens Løb det samme kun har bragt!

O, fordums Tider ofred, vist jeg tror,
paa Stof af mindre Værd Beundringsord.
</poetry>
</body>
</text>

<text id="hansena2019091161">
<head>
    <title><num>60.</num>Som Bølgerne mod Breddens Stene slaar</title>
    <firstline>Som Bølgerne mod Breddens Stene slaar</firstline>
    <notes>
        <note>Gendigtning af Shakespeare: <xref type="translation" poem="shakespeare0060"/>.</note>
    </notes>
    <source pages="60"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Som Bølgerne mod Breddens Stene slaar,
Minutterne mod deres Ophør ile;
hver skifter Plads med den, som foran gaar,
og alle stræbe frem foruden Hvile.

Den Fødsels-Stjærne, der i Lyset funkler,
gaar frem, til Straalekronen helt den dækker;
men onde Skygger saa dens Pragt fordunkler,
og Tiden selv sin Gave ødelægger.

Ja, Tiden vejrer Ungdomsglansen hen,
i Skønheds Bryn den dybe Rynker tegner,
Naturens bedste Skat fortærer den,
alt hvad der lever, for dens Le-Blad segner.

Og dog, til Trods for al dens Udaads-Færd,
din Ros skal blomstre i min Digtning her.
</poetry>
</body>
</text>

<text id="hansena2019091162">
<head>
    <title><num>61.</num>Er det din Vilje, at dit Billed skydes</title>
    <firstline>Er det din Vilje, at dit Billed skydes</firstline>
    <notes>
        <note>Gendigtning af Shakespeare: <xref type="translation" poem="shakespeare0061"/>.</note>
    </notes>
    <source pages="61"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Er det din Vilje, at dit Billed skydes
ind mod mit Syn, naar Natten alting dækker?
Er det dit Ønske, at min Slummer brydes,
mens Skygger, lig med dig, mit Øje gækker?

Er det din Aand, du sender Vejen lang,
at forske i hver Daad, jeg øver her,
at finde ud min Synd og Lediggang,
som du med nidkær Hu i Tanken ser?

Ak nej, saa stor er ej din Kærlighed:
min egen Kærlighed min Uro volder;
og det er den, som røver mig min Fred,
og som bestandig Vagt for din Skyld holder:

For dig jeg vaager, medens du maa vandre fjærnt,
fjærnt fra mig og alt for nær ved andre.
</poetry>
</body>
</text>

<text id="hansena2019091163">
<head>
    <title><num>62.</num>Af Egenkærlighedens Synd forblindes</title>
    <firstline>Af Egenkærlighedens Synd forblindes</firstline>
    <notes>
        <note>Gendigtning af Shakespeare: <xref type="translation" poem="shakespeare0062"/>.</note>
    </notes>
    <source pages="62"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Af Egenkærlighedens Synd forblindes
mit Øje og min hele Sjæl og Sind;
og ingen Hjælp mod denne Synd der findes,
saa dybt er i mit Hjærte den trængt ind.

Det tykkes mig, at intet Ansigt er
saa skønt som mit og ingen Form saa fager;
saa herligt synes mig mit eget Værd,
at over alle andre op jeg rager.

Men naar mig selv jeg skuer i mit Spejl
med Alderdommens dybe Skaar og Ar,
jeg ser, at jeg selvkærlig dømte fejl,
at Egenkærlighed min Brøde var.

Men din er Rosen; thi jeg smykker mig
med Skønhedsfarver, jeg har laant fra dig.
</poetry>
</body>
</text>

<text id="hansena2019091164">
<head>
    <title><num>63.</num>Naar, som nu jeg, min Ven er bleven bukket</title>
    <firstline>Naar, som nu jeg, min Ven er bleven bukket</firstline>
    <notes>
        <note>Gendigtning af Shakespeare: <xref type="translation" poem="shakespeare0063"/>.</note>
    </notes>
    <source pages="63"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar, som nu jeg, min Ven er bleven bukket
og knust af Tidens Udaads-Haand og Sorgen;
naar Timerne hans friske Blod har drukket
og furet Panden; naar hans Ungdoms Morgen

Er vandret op til Alderdommens Nat,
og al den Skønhed, som hvis Drot han staar,
forsvinder eller har ham alt forladt
og raner Skatten af hans friske Vaar; -

I slig en Tid vil jeg et Forsvar være
imod den grumme Alders skarpe Kniv,
saa aldrig den fra Mindet bort skal skære
min kæres Skønhedstræk, om end hans Liv:

Hans Form af Blækkets sorte Tegn skal skønnes,
og de skal leve, han i dem skal grønnes.
</poetry>
</body>
</text>

<text id="hansena2019091165">
<head>
    <title><num>64.</num>Naar jeg har set en svunden Alders Smykker</title>
    <firstline>Naar jeg har set en svunden Alders Smykker</firstline>
    <notes>
        <note>Gendigtning af Shakespeare: <xref type="translation" poem="shakespeare0064"/>.</note>
    </notes>
    <source pages="64"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar jeg har set en svunden Alders Smykker
forødt og sondret af den vilde Tid,
set høje Taarne knust i tusend Stykker
og evigt Malm som Træl for Støvets Strid;

Naar Havet jeg har set med Sejr i Følge
mod Kysten aabne vidt sit slugne Gab,
set Landet vinde fra den brede Bølge
og atter skifte Vinding om med Tab;

Naar jeg har set, hvor Magten vexler om,
set, hvor den selv kan hurtig svinde hen,
den Tanke ofte mig i Sinde kom,
at Tiden snart kan røve mig min Ven.

Og tung som Døden er den Lod at friste:
at eje, hvad man frygter for at miste.
</poetry>
</body>
</text>

<text id="hansena2019091166">
<head>
    <title><num>65.</num>Ak, naar tilsidst for Dødens haarde Slag</title>
    <firstline>Ak, naar tilsidst for Dødens haarde Slag</firstline>
    <notes>
        <note>Gendigtning af Shakespeare: <xref type="translation" poem="shakespeare0065"/>.</note>
    </notes>
    <source pages="65"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ak, naar tilsidst for Dødens haarde Slag
Jord, Hav og Malm og Sten maa splittes ad,
hvor kan vel Skønhed vinde da sin Sag,
hvis Kraft er ringe som et Blomsterblad?

O, hvor kan Somrens Honning-Aande vare
imod de barske Dages Stormløbs-Vælde,
naar ej en Gang den stærke Tid vil spare
Staalporte eller angrebsfaste Fjælde?

O tunge Kval, hvor skal vi lægge ned
Tidens Juvel i Fred for Tidens Kiste?
Hvem kan vel standse os hans rappe Fjed?
Hvem faar hans Plyndringslyster til at briste?

Ingen, - hvis ikke i det sorte Blæk
min Kærlighed staar fast i lyse Træk.
</poetry>
</body>
</text>

<text id="hansena2019091167">
<head>
    <title><num>66.</num>Af alting træt, mod Dødens Ro jeg higer</title>
    <firstline>Af alting træt, mod Dødens Ro jeg higer</firstline>
    <notes>
        <note>Gendigtning af Shakespeare: <xref type="translation" poem="shakespeare0066"/>.</note>
    </notes>
    <source pages="66"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Af alting træt, mod Dødens Ro jeg higer:
træt af at se sandt Værd med Betlerstav,
et usselt Intet leve højt i Smiger,
men svorent<note>men svorent] mensvorent</note> Brud af Troskabsløfters Krav,

Uægte Hæder smykt i Herrepragt
og Jomfrudyd af Skøgelast bedækket
og ærligt Retsind knuget af Foragt
og Styrke af en lammet Vilje knækket

Og Aandsdaad tvunget raat af Magten ned
og Dumhed raadende for Kløgtens Vel
og simpel Enfold kaldt Enfoldighed
og Godhed tjenende som Ondskabs Træl, -

Af alt det træt, jeg vilde gerne drage herfra,
hvis ej min Ven jeg lod tilbage.
</poetry>
</body>
</text>

<text id="hansena2019091168">
<head>
    <title><num>67.</num>Ak, hvorfor skulde han i Smitte leve</title>
    <firstline>Ak, hvorfor skulde han i Smitte leve</firstline>
    <notes>
        <note>Gendigtning af Shakespeare: <xref type="translation" poem="shakespeare0067"/>.</note>
    </notes>
    <source pages="67"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ak, hvorfor skulde han i Smitte leve
og pryde denne Verden, fuld af Laster,
saa Brøden kunde stolt sit Hoved hæve
og straale med den Glans, hans Samfund kaster?

Hvi skulde Sminke efterligne ham
og rane fra hans Liv et livløst Skær?
Hvi skulde Skygge-Rosers falske Bram
beundres, naar hans Rose ægte er?

Hvi skulde han vel leve, nu da mat
Naturen fattes Blod, der sundt kan gløde?
Thi han alene rummer al dens Skat,
og af hans Rigdom kun den drager Føde.

Naturen gemmer ham som Vidne om
sin fordums Kraft, før onde Tider kom.
</poetry>
</body>
</text>

<text id="hansena2019091169">
<head>
    <title><num>68.</num>Hans Kind som Mønster fra hin Tid bevares</title>
    <firstline>Hans Kind som Mønster fra hin Tid bevares</firstline>
    <notes>
        <note>Gendigtning af Shakespeare: <xref type="translation" poem="shakespeare0068"/>.</note>
    </notes>
    <source pages="68"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hans Kind som Mønster fra hin Tid bevares,
da Skønhed stod saa frisk, som Blomsten gror, -
før disse falske Skønhedsmærker bares
dødt om en Pande, hvori Livet bor, -

Før end den dødes gyldne Lokkefylde,
Gravkamrets Arve-Eje, bort blev skaaret
for om et andet Hoved sig at hylle, -
før Skønheds døde Ham paa ny blev baaret.

I ham hin gamle Tid et Udtryk faar,
sanddru og ærligt, uden Pral og Bram;
han gør ej Sommer af en andens Vaar
og pynter ej med Rov sin Skønheds Ham.

Han er det Mønster, som Naturen viser
den falske Kunst, naar højt sit Værk den priser.
</poetry>
</body>
</text>

<text id="hansena2019091170">
<head>
    <title><num>69.</num>Den Del af dig, som Verdens Blik har set</title>
    <firstline>Den Del af dig, som Verdens Blik har set</firstline>
    <notes>
        <note>Gendigtning af Shakespeare: <xref type="translation" poem="shakespeare0069"/>.</note>
    </notes>
    <source pages="69"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Den Del af dig, som Verdens Blik har set,
i den kan Tanken ingen Mangler finde;
hver sanddru Tunge giver dig din Ret,
den nægtes dig end ikke af din Fjende.

Med ydre Ros enhver dit Ydre kroner;
men disse Tunger, som dig intet nægter,
kuldkaster denne Ros i andre Toner,
naar dybere de gaar, end Øjet mægter.

De vil din Sjæleskønhed se og gætte
den af din Daad og Færd med Gisnings-Kunst;
saa komme deres Tanker plumpt og plette
din fagre Blomst med hæslig Ukrudtsdunst:

Men til din Dult din Skønhed ikke svarer,
fordi du nidkær ej dit Ry bevarer.
</poetry>
</body>
</text>

<text id="hansena2019091171">
<head>
    <title><num>70.</num>Dit Vanry skal ej lægges dig til Last</title>
    <firstline>Dit Vanry skal ej lægges dig til Last</firstline>
    <notes>
        <note>Gendigtning af Shakespeare: <xref type="translation" poem="shakespeare0070"/>.</note>
    </notes>
    <source pages="70"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Dit Vanry skal ej lægges dig til Last;
thi Sladrens Pile mod alt fagert rettes,
og Mistro er til Skønhed knyttet fast,
som Himlens rene Luft af Kragen plettes.

Hvis du er god, Bagtalelsen kun øger
dit høje Værd, som Tiden efterstræber;
thi Lastens Orm de bedste Knopper søger,
og ingen Pletter ved din Friskhed klæber.

Ungdommens Baghold undgik dine Skridt
uovervundet eller uantastet;
men denne Ros ej skærmer dig saa vidt,
at derved du Misundelsen har bastet:

Hvis nogen Mistro sløred ej din Pragt,
saa var dig tusend Hjærter underlagt.
</poetry>
</body>
</text>

<text id="hansena2019091172">
<head>
    <title><num>71.</num>Naar jeg er død, skal ej du sørge mer</title>
    <firstline>Naar jeg er død, skal ej du sørge mer</firstline>
    <notes>
        <note>Gendigtning af Shakespeare: <xref type="translation" poem="shakespeare0071"/>.</note>
    </notes>
    <source pages="71"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar jeg er død, skal ej du sørge mer,
end Klokkens dumpe Klang du kan fornemme,
som melder Verden, at jeg flygtet er
did hen, hvor Kryb og Orme kun har hjemme.

Og læser du mit Digt, saa mindes ej
den Haand, der skrev det, smuldrende i Støvet;
jeg vil langt heller, du skal glemme mig,
ifald mit Minde gjør din Hu bedrøvet.

Hvis du, naar jeg er Ler i Gravens Favn,
betragter disse Linjer nogen Sinde,
du nævne ej en Gang mit stakkels Navn,
lad med mit Liv din Kærlighed forsvinde, -

At ikke Verden med sin Haan og Tort
skal spotte dig, naar jeg er vandret bort.
</poetry>
</body>
</text>

<text id="hansena2019091173">
<head>
    <title><num>72.</num>O for at Verden ikke dig skal spørge</title>
    <firstline>O for at Verden ikke dig skal spørge</firstline>
    <notes>
        <note>Gendigtning af Shakespeare: <xref type="translation" poem="shakespeare0072"/>.</note>
    </notes>
    <source pages="72"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O for at Verden ikke dig skal spørge,
hvorfor du elsker stadig end mit Minde,
saa glem mig ganske, og hold op at sørge,
thi intet værdigt kan hos mig du finde, -

Hvis ej en Løgn du vilde mildt udtænke,
hvorved mit Værd, skønt ufortjent, forhøjes,
saa mere Ros du død mig vilde skænke
end den, hvormed den strænge Sandhed nøjes.

O for at ej dit Venskab skal beskæmmes,
fordi du usandt taler godt om mig,
lad hos mit Støv mit Navn i Graven gemmes
og ikke mer vanære mig og dig.

Thi Skammen følger mig og mine Kaar,
og ved dit Venskab Lod i den du faar.
</poetry>
</body>
</text>

<text id="hansena2019091174">
<head>
    <title><num>73.</num>Nu kan i mig du se den Aarets Tid</title>
    <firstline>Nu kan i mig du se den Aarets Tid</firstline>
    <notes>
        <note>Gendigtning af Shakespeare: <xref type="translation" poem="shakespeare0073"/>.</note>
    </notes>
    <source pages="73"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nu kan i mig du se den Aarets Tid,
da Gren og Kvist med spredt og gulnet Blad
i Luftens Kulde skælver hid og did,
en sondret Hal, hvor Fugle nylig kvad.

I mig den dunkle Skumringsstund du ser,
naar D agen solforladt i Vesten svinder,
mens Natten sort sig breder mer og mer,
hin anden Død, der alt i Hvile binder.

I mig du ser den matte Flammeglød,
som paa sin Ungdoms Aske hviler stille
og venter halvslukt paa sin snare Død,
fortært i det, som var dens Næringskilde.

Og mere kær du faar mig mod det sidste,
fordi du ved, at du mig snart skal miste.
</poetry>
</body>
</text>

<text id="hansena2019091175">
<head>
    <title><num>74.</num>Men vær tilfreds: thi naar hin barske Magt</title>
    <firstline>Men vær tilfreds: thi naar hin barske Magt</firstline>
    <notes>
        <note>Gendigtning af Shakespeare: <xref type="translation" poem="shakespeare0074"/>.</note>
    </notes>
    <source pages="74"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Men vær tilfreds: thi naar hin barske Magt
mig slæber bort og ingen Henstand giver,
er af mit Liv i disse Linjer lagt
en Del, som dig et stadigt Minde bliver.

Naar du betragter dem, da ser dit Øje
det af mit Væsen, som var viet dig:
med Støv maa Jordens Støv sig lade nøje;
min Aand er din, den bedste Del af mig.

Saa er det Livets Bundfald kun, du mister,
den døde Krop, hvor Orme Bytte finde,
det Støv, hvis Styrke for et Knivstik brister,
for usselt til at gemmes i dit Minde.

Alene hvad det rummer ejer Værd,
og dette har du i min Digtning her.
</poetry>
</body>
</text>

<text id="hansena2019091176">
<head>
    <title><num>75.</num>Du er for mig, hvad Føden er for Livet</title>
    <firstline>Du er for mig, hvad Føden er for Livet</firstline>
    <notes>
        <note>Gendigtning af Shakespeare: <xref type="translation" poem="shakespeare0075"/>.</note>
    </notes>
    <source pages="75"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Du er for mig, hvad Føden er for Livet,
hvad Bygen er, naar Jorden mildt den køler;
og samme Uro til mit Sind er givet
som den, en Gnier ved sin Rigdom føler:

Snart lykkestolt og snart af Angst fortært
for Rov og Farer, der hans Skat kan true,
snart Liv med dig i Enrum er mig kært,
snart vil jeg, at enhver min Fryd skal skue:

Snart mættet ved det Syn, hvori jeg svælger,
snart hungermartret mod et Glimt af dig;
jeg ingen Lykke for min Stræben vælger
undtagen den, der følger i din Vej.

Jeg overmættes eller tæres hen,
snart har jeg alt, snart ingenting igen.
</poetry>
</body>
</text>

<text id="hansena2019091177">
<head>
    <title><num>76.</num>Hvi er mit Vers saa goldt paa nye Tanker</title>
    <firstline>Hvi er mit Vers saa goldt paa nye Tanker</firstline>
    <notes>
        <note>Gendigtning af Shakespeare: <xref type="translation" poem="shakespeare0076"/>.</note>
    </notes>
    <source pages="76"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvi er mit Vers saa goldt paa nye Tanker,
saa fjærnt fra Skiften og fra livlig Fart?
Hvi gaar jeg ikke Modens Vej og sanker
mig nye Ord af sær og sindrig Art?

Hvi er det kun om ét, min Digtning melder,
hvorfor gaar den i kendte Klæder om,
saa næsten hvert et Ord mit Navn fortæller
og viser grant, fra hvilket Hjem de kom?

Ak, kære, jeg om dig bestandig skriver;
blot dig og Kærlighed mit Digt omfatter;
jeg gamle Ord kun nye Klæder giver,
og hvad der før er brugt jeg bruger atter.

Det gaar min Kærlighed som Solens Flamme
den tændes daglig og er dog den samme.
</poetry>
</body>
</text>

<text id="hansena2019091178">
<head>
    <title><num>77.</num>Dit Spejl vil vise dig, hvor Skønhed blegner</title>
    <firstline>Dit Spejl vil vise dig, hvor Skønhed blegner</firstline>
    <notes>
        <note>Gendigtning af Shakespeare: <xref type="translation" poem="shakespeare0077"/>.</note>
    </notes>
    <source pages="77"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Dit Spejl vil vise dig, hvor Skønhed blegner, -
Solskiven, hvor de rige Timer svinde;
og naar din Tankes Stempel her sig tegner,
kan du af denne Bog en Lære vinde.

De Rynker, som dit Spejl vil vise dig,
om aabne Graves Svælg og Gruber melder;
Solskivens Skygge-Tunge paa sin Vej
om Tidens sagte Tyvefjed fortæller.

Og hvad du ej kan rumme i din Hu
paa disse hvide Blade du bevare;
da kan en Gang din Hjærnes Afkom du
genmøde som en halvglemt Venneskare.

Saa bliver de beskrevne Blades Sprog
til Gavn for dig, til Smykke for din Bog.
</poetry>
</body>
</text>

<text id="hansena2019091179">
<head>
    <title><num>78.</num>Saa tit har jeg som Muse anraabt dig</title>
    <firstline>Saa tit har jeg som Muse anraabt dig</firstline>
    <notes>
        <note>Gendigtning af Shakespeare: <xref type="translation" poem="shakespeare0078"/>.</note>
    </notes>
    <source pages="78"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Saa tit har jeg som Muse anraabt dig
og vundet for mit Vers slig Hjælp og Gavn,
at hver en Pen nu efterligner mig
og stempler deres Digtning med dit Navn.

Dit Blik, der gav den stumme Sangens Magt
og gjorde Dumhed rap og vingelet,
har nye Fjer til Lærdoms Vinger bragt
og givet Skønhed dobbelt Majestæt.

Dog det, jeg digter, sikkert mest dig hædrer,
thi al dets Liv og Fødsel skyldes dig:
i andres Værker Stilen kun du bedrer,
og Viddet med din Skønhed smykker sig;

Men du er alt mit Vid, - ved dig det lever;
du min Vankundighed til Lærdom hæver.
</poetry>
</body>
</text>

<text id="hansena2019091180">
<head>
    <title><num>79.</num>Den Gang kun jeg forsøgte dig at tækkes</title>
    <firstline>Den Gang kun jeg forsøgte dig at tækkes</firstline>
    <notes>
        <note>Gendigtning af Shakespeare: <xref type="translation" poem="shakespeare0079"/>.</note>
    </notes>
    <source pages="79"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Den Gang kun jeg forsøgte dig at tækkes,
mit Vers besad din Skønheds hele Sum;
men mine Rytmer skæmmes nu og svækkes,
min syge Muse gi’r en anden Rum.

Det Digtnings-Stof, du giver, vel behøver
at tumles af en mere værdig Pen;
dog hvad din Skjald beretter om dig,
røver han fra dig selv og skænker dig igen.

Han Dyd dig laaner, og han stjal det Ord
fra al din Færden; Skønhed han dig yder
og fandt den i din Kind; alt, hvad der bor
i dig, tilbage han som Ros dig byder.

Saa tak ham ej, naar han i Ord dig maler;
thi hvad han skylder dig, du selv betaler.
</poetry>
</body>
</text>

<text id="hansena2019091181">
<head>
    <title><num>80.</num>Min Kraft mig svigter, naar om dig jeg skriver</title>
    <firstline>Min Kraft mig svigter, naar om dig jeg skriver</firstline>
    <notes>
        <note>Gendigtning af Shakespeare: <xref type="translation" poem="shakespeare0080"/>.</note>
    </notes>
    <source pages="80"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Min Kraft mig svigter, naar om dig jeg skriver,
fordi en bedre Aand dit Navn nu bruger
og til dets Ros al Magt og Evne giver,
saa jeg staar stum, og Modløshed mig knuger.

Men da dit Værd, som Havet stort og vidt,
den ringe som den stolte Sejler bærer,
min Bark, skønt ringere end hans, dog frit
og dristigt paa dit Hav sin Bane skærer.

Jeg fare vil, hvor der er nær til Bund,
mens han sin Kurs skal ud paa Dybet lægge;
og sondres jeg til Vrag, er jeg jo kun
en ringe Baad, men han en prægtig Snække:

Saa splintres jeg, vil man det tungest kalde,
at jeg for Kærligheden maatte falde.
</poetry>
</body>
</text>

<text id="hansena2019091182">
<head>
    <title><num>81.</num>Enten skal jeg dit Gravvers skrive, eller</title>
    <firstline>Enten skal jeg dit Gravvers skrive, eller</firstline>
    <notes>
        <note>Gendigtning af Shakespeare: <xref type="translation" poem="shakespeare0081"/>.</note>
    </notes>
    <source pages="81"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Enten skal jeg dit Gravvers skrive, eller
du leve skal, naar jeg i Muld er gemt;
men Døden ej i Støv dit Minde fælder,
skønt hver en Del af mig vil blive glemt.

Derfor dit Navn et evigt Liv skal have,
skønt ingen ænser mig, mens frem han iler:
jeg faar en Grav blandt Jordens andre Grave,
mens du for Verdens Øjne gravlagt hviler.

Dit Monument skal mine Digte være,
som læses skal af Øjne, end ufødte;
og Fremtids Tunger vidt omkring skal bære
dit Ry, naar vor Tids Kræfter er forødte;

Og du - slig Styrke ved min Pen der klæber -
skal leve fort paa Menneskenes Læber.
</poetry>
</body>
</text>

<text id="hansena2019091183">
<head>
    <title><num>82.</num>Sandt nok, min Muse har du ikke ægtet</title>
    <firstline>Sandt nok, min Muse har du ikke ægtet</firstline>
    <notes>
        <note>Gendigtning af Shakespeare: <xref type="translation" poem="shakespeare0082"/>.</note>
    </notes>
    <source pages="82"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Sandt nok, min Muse har du ikke ægtet,
og derfor kan med ren og pletfri Færd
du overse - den Ret blev ej dig nægtet -
de Ord, der viet blev dit Skønhedsværd.

I K undskab og i A asyn lige fager,
du finder, at min Ros du overgaar,
og derfor du m it Stem pelbilled vrager
for dem, som op med Tidens Fordring naar.

Og gør kun det; men naar saa de har talt
med Kløgt og Kunst og snirklet Verset hen,
saa vid: din sande Skønhed sandt blev malt
i simple Udtryk af din sanddru Ven; -

Hvor Kinden mangler Blod, der kan de sætte
den plumpe Sminke, - du er ej den rette.
</poetry>
</body>
</text>

<text id="hansena2019091184">
<head>
    <title><num>83.</num>Slet ingen Sminke havde du behov</title>
    <firstline>Slet ingen Sminke havde du behov</firstline>
    <notes>
        <note>Gendigtning af Shakespeare: <xref type="translation" poem="shakespeare0083"/>.</note>
    </notes>
    <source pages="83"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Slet ingen Sminke havde du behov:
thi vilde ej din Skønhed plumpt jeg pryde;
det syntes mig, du overgik al Lov
og gold og vammel Ros, en Skjald kan byde.

Og derfor kun jeg sparsomt om dig skriver,
at selv du i din Skønhed klart kan vise,
hvor langt en kunstløs Pen tilbage bliver,
naar sanddru den dit sande Værd vil prise.

Og denne Tavshed Navn af Synd du gav,
men netop den mig Ros og Hæder bringer;
thi andres Ord blev kun din Skønheds Grav,
mens jeg, naar jeg er stum, den ej forringer.

Mer Liv i ét af dine Øjne bor,
end begge dine Skjalde ejer Ord.
</poetry>
</body>
</text>

<text id="hansena2019091185">
<head>
    <title><num>84.</num>Hvo siger mest? Hvem kan vel mere sige</title>
    <firstline>Hvo siger mest? Hvem kan vel mere sige</firstline>
    <notes>
        <note>Gendigtning af Shakespeare: <xref type="translation" poem="shakespeare0084"/>.</note>
    </notes>
    <source pages="84"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvo siger mest? Hvem kan vel mere sige
end denne Ros: du er alene dig?
Thi heri rummes det, som til din Lige
- den eneste, du har, - kan vise Vej.

Den Pen er gold og arm, som ikke evner
at brede om sit Stof en Smule Skær;
men hvis om dig din Digter ikkun nævner,
at du er dig, saa faar hans Digtning Værd.

Lad blot ham sanddru prente alle klare
og rene Træk, Naturen i dig drog,
saa skal hint Billed vel hans Ry bevare,
og overalt beundres skal hans Sprog.

Men se, den Ros, du bejler til og faar,
paa Højde med sin Genstand aldrig staar.
</poetry>
</body>
</text>

<text id="hansena2019091186">
<head>
    <title><num>85.</num>Min tungebundne Muse tier stum</title>
    <firstline>Min tungebundne Muse tier stum</firstline>
    <notes>
        <note>Gendigtning af Shakespeare: <xref type="translation" poem="shakespeare0085"/>.</note>
    </notes>
    <source pages="85"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Min tungebundne Muse tier stum,
imens dit Ry faar Glans i Ord, der gribes
med gylden Pen, og mens din Ros faar Rum
i Udtryk, der af alle Muser slibes.

Jeg tænker gode Tanker, tavs og glad,
mens andre skriver gode Ord, - og siger
som Degnen Amen til hvert Hymnekvad,
naar fint og dygtigt det fra Sjælen stiger.

Og roses du, jeg siger: «Sandt du skattes,»
og mere Ros du i min Tanke faar,
hvis varm e Kærlighed vel Ord kan fattes,
men som i Kraft i første Række staar.

Saa agt de andre for, hvad Ord kan male,
og mig for mine stumme Tankers Tale.
</poetry>
</body>
</text>

<text id="hansena2019091187">
<head>
    <title><num>86.</num>Var det hans Digtnings ranke, stolte Snække</title>
    <firstline>Var det hans Digtnings ranke, stolte Snække</firstline>
    <notes>
        <note>Gendigtning af Shakespeare: <xref type="translation" poem="shakespeare0086"/>.</note>
    </notes>
    <source pages="86"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Var det hans Digtnings ranke, stolte Snække,
med Sejlet spændt mod dig paa Sangens Hav,
der fik mig til min Tanke-Sværm at lægge
til Spire-Stilhed i min Hjærnes Grav?

Var det hans Aand, der lærte Sangens Under
af Aander selv, som Mælet mig berøved?
Ej han, ej Hjælpere i Nattens Stunder,
der stod ham bi, min Digtning har bedøvet.

Ej han og ej hin Hus-Aand vennesæl,
der gækker ham hver Nat med sine Bud,
har knust min Sangkunst under deres Hæl;
ej derfra gik min Frygt og Tavshed ud.

Men da du hjalp hans Digtning med din Gunst,
saa slap mit Stof, saa lammedes min Kunst.
</poetry>
</body>
</text>

<text id="hansena2019091188">
<head>
    <title><num>87.</num>Farvel! Du er for kostbar for mit Eje</title>
    <firstline>Farvel! Du er for kostbar for mit Eje</firstline>
    <notes>
        <note>Gendigtning af Shakespeare: <xref type="translation" poem="shakespeare0087"/>.</note>
    </notes>
    <source pages="87"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Farvel! Du er for kostbar for mit Eje,
og vistnok er dit Værd dig selv bekendt;
i Kraft af dette skilles vore Veje;
hver Fordring paa dig er forbi og endt.

Jeg fik dig kun, fordi du selv dig gav.
Hvor kunde jeg vel slig en Rigdom tage?
Paa denne Gave har jeg intet Krav,
og derfor gaar min Ret igen tilbage.

Du gav dig selv, dit Værd du ikke saa’,
hvad eller mulig Fejl af mig du tog;
derfor din Gave hjem igen skal gaa,
hjem til dig selv, du, som dig selv bedrog.

Du var kun min som i en Drøm, der gækked;
en Drot jeg var i Søvne, men blev vækket.
</poetry>
</body>
</text>

<text id="hansena2019091189">
<head>
    <title><num>88.</num>Naar klart jeg ser, at du mig ej kan lide</title>
    <firstline>Naar klart jeg ser, at du mig ej kan lide</firstline>
    <notes>
        <note>Gendigtning af Shakespeare: <xref type="translation" poem="shakespeare0088"/>.</note>
    </notes>
    <source pages="88"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar klart jeg ser, at du mig ej kan lide,
at du med haanligt Blik mig har forskudt,
vil mod mig selv jeg kæmpe paa din Side
og god dig kalde, skøndt din Ed blev brudt.

Bedst om min egen Svaghed underrettet,
kan til din Hjælp jeg nævne sligt et Tal
af skjulte Fejl, hvormed jeg stygt er plettet,
at ved mit Tab du Hæder vinde skal.

Og heller ikke jeg skal Vinding savne;
thi mens jeg bøjer al min Hu mod dig,
min Uret mod mig selv jo dig vil gavne
og derved atter dobbelt gavne mig.

Saa dyb en Kærlighed til dig jeg nærer,
at jeg for din Skyld villig Uret bærer.
</poetry>
</body>
</text>

<text id="hansena2019091190">
<head>
    <title><num>89.</num>Sig, at du for en Uret mig forlod</title>
    <firstline>Sig, at du for en Uret mig forlod</firstline>
    <notes>
        <note>Gendigtning af Shakespeare: <xref type="translation" poem="shakespeare0089"/>.</note>
    </notes>
    <source pages="89"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Sig, at du for en Uret mig forlod, -
saa vil hin Fejl for alle frem jeg drage;
sig, jeg er lam og svækket paa min Fod, -
og jeg vil halte strax foruden Klage.

Du kan ej halvt saa stygt min Ære stjæle
for at besmykke et forønsket Brud,
som selv jeg vil; vort Venskab vil jeg kvæle
og søge at se kold og fremmed ud

Og fly den Vej og Sti, som du vil træde;
ej mer dit Navn skal paa min Tunge dvæle,
for at jeg ikke Skam det skal berede
og mulig om vort gamle Venskab mæle.

For din Skyld jeg min egen Sag forlader;
thi jeg maa ikke elske den, du hader.
</poetry>
</body>
</text>

<text id="hansena2019091191">
<head>
    <title><num>90.</num>Saa had mig, naar du vil, helst med det samme</title>
    <firstline>Saa had mig, naar du vil, helst med det samme</firstline>
    <notes>
        <note>Gendigtning af Shakespeare: <xref type="translation" poem="shakespeare0090"/>.</note>
    </notes>
    <source pages="90"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Saa had mig, naar du vil, helst med det samme,
mens Verden mod min Færd sin Modstand øver;­
slut dig til den, lad strax dit Slag mig ramme,
og kom ej som et Efter-Tab, der tøver.

Kom ikke, naar jeg har besejret Sorgen,
som Bagtrop i en slagen Hær af Kvaler;
giv ej en storm fuld Nat en regnfyldt Morgen,
som den, der blot et Nederlag forhaler.

Hvis du vil svigte, svigt mig ikke sidst,
naar anden Sorg har hjemsøgt mine Dage,
men kom i Fronten: saa skal jeg forvist
det værste først af Skæbnens Ondskab smage;

Og anden Kval, der nu kan Smerte bringe,
imod dit Venskabs Tab vil synes ringe.
</poetry>
</body>
</text>

<text id="hansena2019091192">
<head>
    <title><num>91.</num>Ved deres Fødsel nogle stolt sig glæder</title>
    <firstline>Ved deres Fødsel nogle stolt sig glæder</firstline>
    <notes>
        <note>Gendigtning af Shakespeare: <xref type="translation" poem="shakespeare0091"/>.</note>
    </notes>
    <source pages="91"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ved deres Fødsel nogle stolt sig glæder,
ved Rigdom eller Styrke, smidig-sund,
nogle ved deres fine Modeklæder,
ved Heste nogle eller Falk og Hund;

Hvert enkelt Sind og Lyst sin Glæde ejer,
hvori sin største Lykke det vil finde;
dog ej min Lykke efter sligt jeg vejer,
men i et «bedre» slutter jeg den inde.

Dit Venskab er mig bedre, mere værd
end Byrd og Rigdom eller Klæders Pragt,
til mere Fryd end Hest og Falk mig er;
i det al Verdens Lyst for mig er lagt.

Min Smerte er kun den, at du kan tage
alt dette bort og styrte mig i Klage.
</poetry>
</body>
</text>

<text id="hansena2019091193">
<head>
    <title><num>92.</num>Men selv om ej du for dit Tab mig sparer</title>
    <firstline>Men selv om ej du for dit Tab mig sparer</firstline>
    <notes>
        <note>Gendigtning af Shakespeare: <xref type="translation" poem="shakespeare0092"/>.</note>
    </notes>
    <source pages="92"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Men selv om ej du for dit Tab mig sparer, -
at du er min for Livstid, dog jeg véd;
mit Liv ej længer end dit Venskab varer,
thi det beror jo paa din Kærlighed.

Jeg frygter ej den værste Smertes Braad,
naar selv den mindste ender Livets Stunder.
Jeg ser, jeg fik en meget bedre Lod
end den, som ikkun i dit Lune grunder:

Din Ubestandighed kan ej mig græmme,
thi hvis du svigter mig, mit Liv er omme.
Hvor maa jeg Lykken dobbelt dybt fornemme,
glad ved dit Venskab, glad ved Dødens Komme!

Men selv det reneste for Pletter gruer:
falsk kan du være, mens jeg intet skuer.
</poetry>
</body>
</text>

<text id="hansena2019091194">
<head>
    <title><num>93.</num>Saa skal jeg, som en narret Husbond være</title>
    <firstline>Saa skal jeg, som en narret Husbond være</firstline>
    <notes>
        <note>Gendigtning af Shakespeare: <xref type="translation" poem="shakespeare0093"/>.</note>
    </notes>
    <source pages="93"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Saa skal jeg som en narret Husbond være,
mens jeg dig trofast tror; din Kærlighed
vil, skønt forandret, samme Aasyn bære,
dit Blik hos mig, dit Hjærte andet Sted:

Thi intet Had kan i dit Øje trives, -
af det kan ikke jeg din Kulde lære.
I manges Aasyn Hjærtets Falskhed skrives
i mørkt forvredne Bryn og Rynker sære;

Men Himlen bød, at i dit Ansigt skulde
bestandig Kærlighed sin Renhed male;
var end dit Hjærte haardt og fyldt af Kulde,
dit Øje skulde kun om Mildhed tale.

Som Evas Æble Kval din Skønhed gemmer,
hvis ej dit Indre med dit Ydre stemmer.
</poetry>
</body>
</text>

<text id="hansena2019091195">
<head>
    <title><num>94.</num>De, som har Magt og dog ej øve Men</title>
    <firstline>De, som har Magt og dog ej øve Men</firstline>
    <notes>
        <note>Gendigtning af Shakespeare: <xref type="translation" poem="shakespeare0094"/>.</note>
    </notes>
    <source pages="94"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
De, som har Magt og dog ej øve Men,
hvis Ydre varsler, hvad de ikke holde,
som, mens de røre andre, selv er Sten,
stærke mod Fristelsen, urørte, kolde, -

De faa med Rette Himlens Gunst at nyde
og røgte vel Naturens Rigdoms-Ager;
de kan som H errer deres A nsigt byde,
mens andre hines Værd i Len kun tager.

En Sommerblomst er dog for Somren fager,
om end sit Liv den lever enlig hen;
men dersom Smitte ind i Saften drager,
er selv et Ukrudt skønnere end den:

Naar Liljer raadne, - skære som de var,
de mere hæslig Stank end Ukrudt har.
</poetry>
</body>
</text>

<text id="hansena2019091196">
<head>
    <title><num>95.</num>Hvor skøn og fager dog du gør den Brøde</title>
    <firstline>Hvor skøn og fager dog du gør den Brøde</firstline>
    <notes>
        <note>Gendigtning af Shakespeare: <xref type="translation" poem="shakespeare0095"/>.</note>
    </notes>
    <source pages="95"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor skøn og fager dog du gør den Brøde,
som nu dit Rygtes Blomsterskønhed pletter,
lig Ormen, der fortærer Roser røde!
I hvilken Ynde du din Skændsel fletter!

Den Mund, der mæler om din Færd og Vej,
der om dit kaade Letfærds-Liv fortæller,
maa halvvejs rose, mens den dadler dig;
dit Navn gør godt, hvad ondt man om dig melder.

O hvilken Bolig fik dog hine Laster,
som valgte dig til deres Hal og Slot,
hvor Skønhed Slør om alle Pletter kaster,
og alt, hvad Øjet ser, er rent og godt!

Men vogt dig vel, at ej du Lykken frister;
den Kniv, der bruges daarligt, Æggen mister.
</poetry>
</body>
</text>

<text id="hansena2019091197">
<head>
    <title><num>96.</num>En vil din Fejl for Ungdomsvellyst kalde</title>
    <firstline>En vil din Fejl for Ungdomsvellyst kalde</firstline>
    <notes>
        <note>Gendigtning af Shakespeare: <xref type="translation" poem="shakespeare0096"/>.</note>
    </notes>
    <source pages="96"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
En vil din Fejl for Ungdomsvellyst kalde,
én siger, at din Dyd er Ungdomsglæde;
men Fejl og Dyder elskes højt af alle,
thi du kan Fejl i Dyders Skønhed klæde.

Som Smykket paa en tronsat Herskerindes
Dronningehaand, skønt ringe, højt vil agtes,
saaledes, hvad af vrangt hos dig der findes,
til sandt forvandles og som sandt betragtes.

Hvor mange Lam blev dræbt af Ulvens Vrede,
hvis til et Lam den kunde sig forvandle!
Hvor mange kunde ikke du forlede,
hvis du i al din Styrke vilde handle!

Men gør det ej; saa højt jeg elsker dig,
at du med samt dit Ry tilhører mig.
</poetry>
</body>
</text>

<text id="hansena2019091198">
<head>
    <title><num>97.</num>Som Vintren var den Tid, da jeg var borte</title>
    <firstline>Som Vintren var den Tid, da jeg var borte</firstline>
    <notes>
        <note>Gendigtning af Shakespeare: <xref type="translation" poem="shakespeare0097"/>.</note>
    </notes>
    <source pages="97"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Som Vintren var den Tid, da jeg var borte
fra dig, du lifligste blandt Aarets Glæder.
Hvor frøs jeg, og hvor Dagene var sorte!
Der var December-Goldhed alle Steder.

Og dog var det i Somrens gyldne Tider,
i Efteraaret, svulmende af Grøde,
med Vaarens Afkom under svangre Sider,
som Enkers Liv, naar deres Mænd er døde.

Dog disse rige Frugter syntes mig
som stakkels faderløse, født i Kummer;
thi Somren og dens Glæder følge dig; -
naar du er borte, Fuglen selv forstummer;

Og synger den, saa triste er dens Sange,
at Skovens Blade blegne vinterbange.
</poetry>
</body>
</text>

<text id="hansena2019091199">
<head>
    <title><num>98.</num>Fra dig jeg borte var i Vaarens Stund</title>
    <firstline>Fra dig jeg borte var i Vaarens Stund</firstline>
    <notes>
        <note>Gendigtning af Shakespeare: <xref type="translation" poem="shakespeare0098"/>.</note>
    </notes>
    <source pages="98"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Fra dig jeg borte var i Vaarens Stund,
da frisk den lyse, brogede April
til Ungdomskræfter vakte alt af Blund,
saa selv Saturn sprang om med glade Smil.

Dog ingen af de muntre Fugles Sang
og ingen Duft af Blomster broget-smukke
fik noget Sommer-Æventyr i Gang
og fik mig til af Jordens Skød at plukke.

Ved Liljens Hvidhed undredes jeg ej,
og ikke Rosens dybe rødt jeg priste;
de var mig kære kun, fordi til dig
som deres Farvemønster hen de viste.

Dog syntes det mig Vinter, gold paa Lykke,
jeg stirred paa dem kun som paa din Skygge.
</poetry>
</body>
</text>

<text id="hansena20190911100">
<head>
    <title><num>99.</num>Jeg skændte paa Violen, hvor den stod</title>
    <firstline>Jeg skændte paa Violen, hvor den stod</firstline>
    <notes>
        <note>Gendigtning af Shakespeare: <xref type="translation" poem="shakespeare0099"/>.</note>
    </notes>
    <source pages="99"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Jeg skændte paa Violen, hvor den stod:

«Hvorfra har du din Vellugt suget ind
om ikke fra min kæres Aande god?
Og Purpur-Rødmen paa din Blomsterkind,
den har du farvet i min kæres Blod.»

For Liljens Ran imod din Haand jeg skændte
og lasted Meriansknoppens fra dit Haar;
én Rose rød som Skammens Hede brændte,
én stod saa hvid, som haabløs Smerte staar;

En tredje havde stjaalet fra dem begge
og dertil lagt din Aandes Duft, den søde;
men mens den stod med blegrødt Kronblads-Dække,
en Orm den gnaved for dens Ran til Døde.

Og hver en Blomst, jeg øjned paa min Vej,
den havde Farve eller Duft fra dig.
</poetry>
</body>
</text>

<text id="hansena20190911101">
<head>
    <title><num>100.</num>Sig, Muse, hvorfor du saa længe venter</title>
    <firstline>Sig, Muse, hvorfor du saa længe venter</firstline>
    <notes>
        <note>Gendigtning af Shakespeare: <xref type="translation" poem="shakespeare0100"/>.</note>
    </notes>
    <source pages="100"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Sig, Muse, hvorfor du saa længe venter
med Sang om det, der giver dig din Styrke?
Hvad værdløst Stof mon du for Lyset henter,
som hyller dine Evner ind i Mørke?

Glemsomme Muse, kom tilbage atter;
erstat den spildte Tid med Sang igen;
Syng for det Øre, som din Digtning fatter
og giver Kraft og Indhold til din Pen.

Op, dvaske Muse, op, og se, om Tiden
har i min kæres Aasyn Rynker lagt;
hvis saa, da bliv dens Spotter stadig siden,
saa overalt den møder dyb Foragt.

Skænk Hæder til min Ven med større Hast,
end Tiden dræber, - og hans Ry staar fast.
</poetry>
</body>
</text>

<text id="hansena20190911102">
<head>
    <title><num>101.</num>Hvad gør din Sløvhed, Muse, god igen</title>
    <firstline>Hvad gør din Sløvhed, Muse, god igen</firstline>
    <notes>
        <note>Gendigtning af Shakespeare: <xref type="translation" poem="shakespeare0101"/>.</note>
    </notes>
    <source pages="101"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvad gør din Sløvhed, Muse, god igen,
at skønhedsfarvet Troskab du har glemt?
Troskab og Skønhed lever i min Ven,
og dér er ogsaa dig dit Liv bestemt.

Tal, dorske Muse; mulig vil du svare:
«Troskab skal sikkert uden Farver sandes,
og Penslen kan sin Kunst paa Skønhed spare;
det bedste er dog bedst, naar ej det blandes.»

Saa tier du, da ej til Ros han trænger?
Din Ret til sligt et Forsvar jeg benægter;
thi hvis du vil, saa skal han leve længer
end gylden Gravpragt: - prist af sene Slægter.

Gør, Muse, da din Pligt, og Fremtids Aar
skal kende ham, som nu han blandt os staar.
</poetry>
</body>
</text>

<text id="hansena20190911103">
<head>
    <title><num>102.</num>Min Kærlighed er bleven mere stærk</title>
    <firstline>Min Kærlighed er bleven mere stærk</firstline>
    <notes>
        <note>Gendigtning af Shakespeare: <xref type="translation" poem="shakespeare0102"/>.</note>
    </notes>
    <source pages="102"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Min Kærlighed er bleven mere stærk,
endskønt den synes mere mat og svag;
den Kærlighed er ikkun Købmandsværk,
hvis Værd man raaber ud ved Nat og Dag.

Vor Kærlighed var ny og i sin Vaar,
da jeg med Sang den hilste mangesinde, -
som Nattergalen kun sin Trille slaar
i Somrens Ungdom og saa holder inde:

Ej saa, at Somren nu er mindre fager,
end da dens Hymner lød i Natteluften;
men vild Musik fra hver en Gren nu brager,
og Sødme, delt af alle, mister Duften.

Derfor som den jeg tier stundom stille;
thi saare nødig jeg dig trætte vilde.
</poetry>
</body>
</text>

<text id="hansena20190911104">
<head>
    <title><num>103.</num>Ak, hvor min Muses Daad er gold og bar</title>
    <firstline>Ak, hvor min Muses Daad er gold og bar</firstline>
    <notes>
        <note>Gendigtning af Shakespeare: <xref type="translation" poem="shakespeare0103"/>.</note>
    </notes>
    <source pages="103"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ak, hvor min Muses Daad er gold og bar!
Thi skønt den har et saadant Maal for Øje,
det nøgne Æmne mere Fylde har,
end naar jeg Lov og Ros dertil vil føje.

O vredes ej, hvis intet jeg formaar!
Se i dit Spejl: du dér et Aasyn skuer,
som mine sløve Evner overgaar,
mit Vers fordunkler og med Skam mig truer.

Og Synd det var, fordi min Evne svigter,
at ødelægge, hvad der før var godt.
Det Maal, mod hvilket al min Digtning sigter,
er at berette om din Skønhed blot;

Og meget mere, end mit Vers kan melde,
dit eget Spejl dig mægter at fortælle.
</poetry>
</body>
</text>

<text id="hansena20190911105">
<head>
    <title><num>104.</num>For mig din Ungdom bliver aldrig mindre</title>
    <firstline>For mig din Ungdom bliver aldrig mindre</firstline>
    <notes>
        <note>Gendigtning af Shakespeare: <xref type="translation" poem="shakespeare0104"/>.</note>
    </notes>
    <source pages="104"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
For mig din Ungdom bliver aldrig mindre:
saa skøn, som da dit Syn mig først forlysted,
du synes mig endnu. Tre kolde Vintre
tre Somres Pragt fra Skovene har rystet,

Tre fagre Foraarstider jævnt er gledet
i lovmaalt Gang til gulnet Efteraar,
og tre Apriler blev i Juni svedet,
fra først jeg saa dig frisk, som end du staar.

Men Skønhed stjaalent, lig et Sol-Urs Viser,
sig ubemærket fra sin Grænse drager;
saadan dit Farveskær, som nu jeg priser
for Stadighed, maaske mit Blik bedrager:

Saa hør mit Ord, I Slægters Flok, der kommer:
før din Tid havde Skønhed ingen Sommer.
</poetry>
</body>
</text>

<text id="hansena20190911106">
<head>
    <title><num>105.</num>Nævn ej min Kærlighed Afguderi</title>
    <firstline>Nævn ej min Kærlighed Afguderi</firstline>
    <notes>
        <note>Gendigtning af Shakespeare: <xref type="translation" poem="shakespeare0105"/>.</note>
    </notes>
    <source pages="105"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nævn ej min Kærlighed Afguderi,
og ingen maa min Ven for Afgud kalde,
skønt mine Vers i samme Melodi
til én, om én foruden Vexlen falde.

God er min Ven idag, imorgen god,
bestandig ens ud over alle Grænser;
derfor min Digtning stadig stille stod
om samme Stof og ingen Skiften ænser.

«Skøn, god og tro», dermed er alting sagt,
«skøn, god og tro », i trende Udtryk spundne;
i denne Vexlen al min Kløgt er lagt,
tre Æmner sælsomt nok hos én forbundne.

«Skøn, god og tro» tit adskilt var tilstede;
men aldrig før hos én de havde Sæde.
</poetry>
</body>
</text>

<text id="hansena20190911107">
<head>
    <title><num>106.</num>Naar jeg paa Krønikernes gamle Sider</title>
    <firstline>Naar jeg paa Krønikernes gamle Sider</firstline>
    <notes>
        <note>Gendigtning af Shakespeare: <xref type="translation" poem="shakespeare0106"/>.</note>
    </notes>
    <source pages="106"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar jeg paa Krønikernes gamle Sider
Beskrivelser af fagre Væsner skuer
og læser skønne Rim fra svundne Tider
til Pris for skønne Riddersmænd og Fruer,

Da, mens de skildre Læbe, Haand og Fod
og Blik og Bryn, det kommer mig i Sinde,
at Maalet, Digterpennen stiled mod,
var netop slig en Skønhed, du har inde.

Al deres Ros om vor Tid ikkun spaa’de,
det var, som ene imod dig de sigted;
men da de dunkelt saa’, som mod en Gaade,
til Sangen om dit Værd dem Kraften svigted.

Selv vi, som ser dig grant, beundre dig,
men prise dig til Gavns formaa vi ej.
</poetry>
</body>
</text>

<text id="hansena20190911108">
<head>
    <title><num>107.</num>Ikke min egen Frygt og ikke heller</title>
    <firstline>Ikke min egen Frygt og ikke heller</firstline>
    <notes>
        <note>Gendigtning af Shakespeare: <xref type="translation" poem="shakespeare0107"/>.</note>
    </notes>
    <source pages="107"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ikke min egen Frygt og ikke heller
al Verdens Spaadoms-Anelser formaar
at lære mig: mit Venskabs Fribrev gælder
ikkun en stakket Tid, et Spand af Aar.

Maanen, der var formørket, skinner klar,
Spaamanden ad sin mørke Tale smiler,
alt det staar fast, som forhen uvist var,
og Freden frem med Oljegrene iler.

I denne Balsam-Dug min Kærlighed
biir frisk og skær, og Døden selv mig lyder:
thi i mit Vers mit Liv skal vare ved,
mens over hver, der tier sløvt, han byder:

Og her faar du dit Mindesmærke, Ven,
naar Fyrste-Graves Malm er smuldret hen.
</poetry>
</body>
</text>

<text id="hansena20190911109">
<head>
    <title><num>108.</num>Hvad er der i min Hjærne, som i Blæk</title>
    <firstline>Hvad er der i min Hjærne, som i Blæk</firstline>
    <notes>
        <note>Gendigtning af Shakespeare: <xref type="translation" poem="shakespeare0108"/>.</note>
    </notes>
    <source pages="108"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvad er der i min Hjærne, som i Blæk
kan prentes, der ej malte dig min Tanke?
Hvad nye Ord og hvilke nye Træk
kan om mit Venskab og dit Værd jeg sanke?

Intet; dog maa lig Bønner daglig jeg
det samme sige, intet Ord forskelligt;
mig synes alting ungt, naar jeg har dig,
som da dit Navn mig første Gang blev helligt.

Thi Kærligheden, evig frisk og fager,
kun føje Tidens Støv og Voldsdaad agter;
ej Rynker eller Furer bort den jager;
den Alderdom men som sin Træl betragter.

Sit første, friske Liv kan dér den møde,
hvor den af Tiden synes ramt til Døde.
</poetry>
</body>
</text>

<text id="hansena20190911110">
<head>
    <title><num>109.</num>Sig ikke, jeg var falsk i Sind og Tanke</title>
    <firstline>Sig ikke, jeg var falsk i Sind og Tanke</firstline>
    <notes>
        <note>Gendigtning af Shakespeare: <xref type="translation" poem="shakespeare0109"/>.</note>
    </notes>
    <source pages="109"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Sig ikke, jeg var falsk i Sind og Tanke,
skønt fjærnt fra dig jeg syntes dig at glemme.
Saa gærne kunde fra mig selv jeg vanke
som fra min Sjæl, der i dit Bryst har hjemme.

Dér er mit Venskabs Hjem: har vidt jeg vandret,
igen jeg mine Fjed tilbage retter,
til rigtig Tid, med Tiden ej forandret,
og selv jeg bringer Vand til mine Pletter.

Om end i min Natur der tumled sig
hver Svaghed, som i Kød og Blod har Rum,
saa tro mig ej saa taabelig, at jeg
gav hen for intet al din Godheds Sum; -

Den hele Verden mig for intet gjaldt,
hvis ej, min Rose, du var til, - mit alt.
</poetry>
</body>
</text>

<text id="hansena20190911111">
<head>
    <title><num>110.</num>Tilvisse har jeg vandret her og der</title>
    <firstline>Tilvisse har jeg vandret her og der</firstline>
    <notes>
        <note>Gendigtning af Shakespeare: <xref type="translation" poem="shakespeare0110"/>.</note>
    </notes>
    <source pages="110"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Tilvisse har jeg vandret her og der
og stillet mig som Nar for Mængden ud
og solgt for billigt Køb, hvad mest var værd,
og knyttet nye Baand ved gamles Brud;

Og det er sandt, at jeg paa Troskabs Krav
har set med køligt Blik; men netop dette
en anden Ungdom til mit Hjærte gav;
ved slige Fejl jeg fandt, du var den rette.

Tag nu, hvad aldrig hører op igen:
ej mere vil jeg skærpe mit Begær
og prøve gennem ny en ældre Ven,
en Gud i Kærlighed, som alt mig er.

Byd mig Velkommen da, min bedste Lyst
næst Himlens Fryd, - Velkommen til dit Bryst.
</poetry>
</body>
</text>

<text id="hansena20190911112">
<head>
    <title><num>111.</num>O skæld paa Skæbnen: hun er den Gudinde</title>
    <firstline>O skæld paa Skæbnen: hun er den Gudinde</firstline>
    <notes>
        <note>Gendigtning af Shakespeare: <xref type="translation" poem="shakespeare0111"/>.</note>
    </notes>
    <source pages="111"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O skæld paa Skæbnen: hun er den Gudinde,
som førte mig den onde Vej, jeg træder;
kun slette Vilkaar fik mit Liv af hende,
og slette Vilkaar avler slette Sæder.

Derfor en Skamplet paa mit Navn der brænder,
og min Natur er næsten bleven ét
med, hvad den øver, som en Farvers Hænder:
saa ynk mig, ønsk mig ren for hver en Plet; -

Imod den Svaghed, der mit Væsen smitter,
vil Eddike jeg drikke uden Tøven;
jeg ingen Bitterhed vil tænke bitter
og ingen dobbelt Bod for haard til Prøven.

Saa ynk mig, kære Ven; jeg siger dig,
at blot din Medynk kan helbrede mig.
</poetry>
</body>
</text>

<text id="hansena20190911113">
<head>
    <title><num>112.</num>Din Kærlighed og Medynk læger nu</title>
    <firstline>Din Kærlighed og Medynk læger nu</firstline>
    <notes>
        <note>Gendigtning af Shakespeare: <xref type="translation" poem="shakespeare0112"/>.</note>
    </notes>
    <source pages="112"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Din Kærlighed og Medynk læger nu
det Mærke, Rygtet paa min Pande brænder;
hvad skotter jeg om andres Ord, naar du
min Svaghed dølger og min Styrke kender?

Du er mit et og alt; fra dine Læber
vil ene jeg min Ros og Dadel sanke;
jeg er som livløs for enhver, der stræber
at bøje min staalfaste Hu og Tanke.

Jeg i saa dybt et Svælg alt Hensyn slænger
til andres Ord, at mine Hugorms-Sanser
ej Spotten eller Smigren hører længer; -
og saadan Dadlen for min Færd jeg standser:

Mit hele Sind saa spændt omslutter dig,
at alle andre synes døde mig.
</poetry>
</body>
</text>

<text id="hansena20190911114">
<head>
    <title><num>113.</num>Fra jeg forlod dig, har mit Øje fæstet</title>
    <firstline>Fra jeg forlod dig, har mit Øje fæstet</firstline>
    <notes>
        <note>Gendigtning af Shakespeare: <xref type="translation" poem="shakespeare0113"/>.</note>
    </notes>
    <source pages="113"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Fra jeg forlod dig, har mit Øje fæstet
i Sjælen Bo; det, som mig leder trindt,
er halvvejs karsk og halvt af Sygdom gæstet;
det kan vel synes sundt, men er dog blindt;

Thi intet Billed det til Hjærtet sender
af Fugl og Blomst og hvad dets Sans fornemmer:
de Ting, det møder, Sjælen ikke kender,
og hvad dets Sekraft griber, ej det gemmer;

Thi hvad af hæsligt eller skønt det skuer,
Dag eller Nat, Bjærg eller Havets Vande,
graasorte Krager eller hvide Duer,
saa vil det flux dem i dit Billed danne:

Min Sjæl er fyldt af dig i smaat og stort;
dens Troskab har mit Øje utro gjort.
</poetry>
</body>
</text>

<text id="hansena20190911115">
<head>
    <title><num>114.</num>Mon det da er min Sjæl, som drikker Smiger</title>
    <firstline>Mon det da er min Sjæl, som drikker Smiger</firstline>
    <notes>
        <note>Gendigtning af Shakespeare: <xref type="translation" poem="shakespeare0114"/>.</note>
    </notes>
    <source pages="114"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Mon det da er min Sjæl, som drikker Smiger,
- hin Fyrste-Pest, - betaget af din Gunst?
Hvad eller mon mit Øje Sandhed siger,
og har din Kærlighed lært det den Kunst:

Hæslige, sære Ting at danne om
til Engleskikkelser, der ligne dig,
saa der af hvert et stygt et fagert kom,
saa fort til Øjets Straaler det fandt Vej?

Det første er det: Smiger af mit Øje, -
og efter Kongers Skik min Sjæl den tømmer:
mit Øje véd, hvad Sjælens Smag vil føje,
og blander Drikken, som det bedst sig sømmer:

Er den forgiftet, mildnes Øjets Synder;
thi selv det elsker den og først begynder.
</poetry>
</body>
</text>

<text id="hansena20190911116">
<head>
    <title><num>115.</num>Det er ej sandt, hvad før jeg skrevet har</title>
    <firstline>Det er ej sandt, hvad før jeg skrevet har</firstline>
    <notes>
        <note>Gendigtning af Shakespeare: <xref type="translation" poem="shakespeare0115"/>.</note>
    </notes>
    <source pages="115"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Det er ej sandt, hvad før jeg skrevet har:
at ej mit Venskab kunde større blive;
dog den Gang blev min Tanke ikke vár,
at mere Glans min Flamme skulde give.

Men angst for Tiden, som sin Vælde øver,
som smuldrer Løfter, ændrer Kongers Sind,
gør Skønhed rynket, skarpe V iljer sløver
og gør den stærke Sjæl for Maalet blind, -

Hvi maatte, angst for Tidens Tyranni,
jeg ikke sige: «Nu jeg elsker mest»,
da hver en Tvivl om Nuet var forbi,
skønt Fremtids-Tvivlen endnu var min Gæst?

Et Barn er Kærligheden: derfor skulde
den have Lov at voxe ud tilfulde.
</poetry>
</body>
</text>

<text id="hansena20190911117">
<head>
    <title><num>116.</num>Trofaste Sjæles Forbund intet øder</title>
    <firstline>Trofaste Sjæles Forbund intet øder</firstline>
    <notes>
        <note>Gendigtning af Shakespeare: <xref type="translation" poem="shakespeare0116"/>.</note>
    </notes>
    <source pages="116"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Trofaste Sjæles Forbund intet øder.
Thi Kærlighed er ikke Kærlighed,
som skifter om, naar den Forandring møder,
og naar den anden svigter, svigter med.

Den er et Mærke, som staar fast derude
i Storm og Brænding, hvad der saa end hændes;
den er en Stjærne for hver vildsom Skude,
hvis Værd er ukendt, skønt dens Højde kendes.

Den lader ej som Tidens Gæk sig bruge,
skønt Rosen-Kinder visne for hans Slag;
den skifter ikke om med Dag og Uge,
men varer ved til selve Dommedag.

Hvis det er usandt, og hvis jeg har svigtet,
har ingen elsket og jeg aldrig digtet.
</poetry>
</body>
</text>

<text id="hansena20190911118">
<head>
    <title><num>117.</num>Anklag mig for, at jeg har helt forsømt</title>
    <firstline>Anklag mig for, at jeg har helt forsømt</firstline>
    <notes>
        <note>Gendigtning af Shakespeare: <xref type="translation" poem="shakespeare0117"/>.</note>
    </notes>
    <source pages="117"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Anklag mig for, at jeg har helt forsømt
at give Gengæld for dit høje Værd
og glemt din Kærlighed, hvortil saa ømt
og fast jeg daglig knyttes mer og mer;

At jeg hos usle Aander var at finde
og ødsled bort, hvad dit med Rette var;
at jeg har hejset Sejl for alle Vinde,
som fra dit Øjesyn langt bort mig bar.

Skriv ned hver Last og Mangel, du kan nævne;
lad Gisning og Bevis kun følges ad;
og bring mig for din Vredes Rækkeevne,
men skyd ej paa mig i dit vakte Had;

Thi jeg har slaaet fast ved al min Færd
din Kærligheds Bestandighed og Værd.
</poetry>
</body>
</text>

<text id="hansena20190911119">
<head>
    <title><num>118.</num>Som vi, naar vi vil styrke Smagens Kraft</title>
    <firstline>Som vi, naar vi vil styrke Smagens Kraft</firstline>
    <notes>
        <note>Gendigtning af Shakespeare: <xref type="translation" poem="shakespeare0118"/>.</note>
    </notes>
    <source pages="118"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Som vi, naar vi vil styrke Smagens Kraft,
ved skarpe Midler Ganen Madlyst give;
som vi, ved Rensnings-Stof for Mavens Saft,
selv sygne mat for Sygdom at fordrive;

Saadan, fyldt af din søde Mildheds Fred,
jeg bitre Saucer til min Føde prøved,
og, syg af Lykke, fandt jeg vel mig ved
at blive syg, før jeg det strængt behøved.

Men Kærlighedens Kløgt, som vilde hindre
det Onde, der end ej var til, blev Brøde;
med Lægedom den vilde Sundhed lindre
og, hvad der før var godt, med Siethed bøde;

Men Lægemidlet - lærer dette mig -
har ham forgiftet, som blev syg af dig.
</poetry>
</body>
</text>

<text id="hansena20190911120">
<head>
    <title><num>119.</num>Jeg drukket har Sirene-Taarer, draget</title>
    <firstline>Jeg drukket har Sirene-Taarer, draget</firstline>
    <notes>
        <note>Gendigtning af Shakespeare: <xref type="translation" poem="shakespeare0119"/>.</note>
    </notes>
    <source pages="119"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Jeg drukket har Sirene-Taarer, draget
fra stygge, helved-sorte Kolbekar,
af Frygt og Haab i stadig Skiften jaget,
og tabende, naar Maalet nær jeg var.

Og usle Fejl mit Hjærte har bedrevet,
mens det var lykkeligt ved Skæbnens Mildhed;
og mine Øjne fast er bleven revet
af Panden ud i denne Febers Vildhed.

At godt bli’r bedre ved det onde, tykkes
mig sikkert nu; og det er sandt, at Kærlighed,
som blev lagt øde, og som genopbygges,
bli’r mere stærk og stor og fuld af Herlighed.

Og trods den dybe Nød, som jeg har fristet,
saa vandt jeg trefold mere, end jeg misted.
</poetry>
</body>
</text>

<text id="hansena20190911121">
<head>
    <title><num>120.</num>Nu finder Trøst jeg i din fordums Kulde</title>
    <firstline>Nu finder Trøst jeg i din fordums Kulde</firstline>
    <notes>
        <note>Gendigtning af Shakespeare: <xref type="translation" poem="shakespeare0120"/>.</note>
    </notes>
    <source pages="120"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nu finder Trøst jeg i din fordums Kulde,
som den Gang smerted mig saa dybt og saare;
jeg ellers af min Brøde knuses skulde,
hvis mine Nerver ej som Staal var haarde.

Thi slog min Kulde dig saa dyb en Vunde,
som din slog mig, saa var dit Liv et Helved;
og grusomt har jeg ej betænkt, hvorlunde
jeg en Gang ved din Uret led og skælved.

O var jeg af vor Kummers Natmulm bragt
til Minde om, hvor bittert Sorgen græmmer,
og havde jeg, som du til mig, da rakt
den Salve, hvorved Smerten Fred fornemmer!

Men Løsepenge bli’r din Fejl: ved den
min købes fri, som din ved min igen.
</poetry>
</body>
</text>

<text id="hansena20190911122">
<head>
    <title><num>121.</num>Saa heller være slet end slet at agtes</title>
    <firstline>Saa heller være slet end slet at agtes</firstline>
    <notes>
        <note>Gendigtning af Shakespeare: <xref type="translation" poem="shakespeare0121"/>.</note>
    </notes>
    <source pages="121"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Saa heller være slet end slet at agtes,
naar Dadlen tungt dog over os skal ligge;
spildt er hver Glæde, der som slet betragtes -
ej af os selv, men af de andres Blikke.

Hvi skulde andres Øjne spejde frem
med lysten Falskhed mod mit friske Blod?
Og hvi min Svaghed frittes ud af dem,
der regner den Ting slet, jeg regner god.

Nej, jeg er, hvad jeg er; og de, som skrige
mod mine Fejl, om deres egne melder:
skønt de er skæve, kan jeg være lige;
og deres plumpe Dom mig ikke fælder, -

Med mindre de som Lov vil hævde dette:
at alle Verdens Mennesker er slette.
</poetry>
</body>
</text>

<text id="hansena20190911123">
<head>
    <title><num>122.</num>Din Gave, din Erindringsbog, den findes</title>
    <firstline>Din Gave, din Erindringsbog, den findes</firstline>
    <notes>
        <note>Gendigtning af Shakespeare: <xref type="translation" poem="shakespeare0122"/>.</note>
    </notes>
    <source pages="122"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Din Gave, din Erindringsbog, den findes
nu i min Hjærne, med hvert Blad og Sted
beskrevet fuldt, og saadan vil den mindes
ud over baade Tid og Evighed, -

I alle Fald da for saa lange Tider,
som Hjærne og som Hjærte vil bestaa;
før begges Lod i dig til Glemsel glider,
før skal dit Minde sikkert ej forgaa.

Hint stakkels Gemme kom i Rum til kort;
og hvad skal jeg med Karvestok for dér
at riste ind dit Navn? Thi gav jeg bort
din Bog i Tro til den, som rummer mer.

At have Støtte for at mindes dig,
var at formode Glemsomhed hos mig.
</poetry>
</body>
</text>

<text id="hansena20190911124">
<head>
    <title><num>123.</num>Nej, Tid, du skal ej se mig skifte om</title>
    <firstline>Nej, Tid, du skal ej se mig skifte om</firstline>
    <notes>
        <note>Gendigtning af Shakespeare: <xref type="translation" poem="shakespeare0123"/>.</note>
    </notes>
    <source pages="123"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nej, Tid, du skal ej se mig skifte om:
byg Pyramider, Blok til Blok du samle,
ved slige Ting forbavses ej min Dom,
det er kun nye Former for det gamle.

Vort Liv er stakket, endt er snart dets Gang,
thi undres vi ved alt, hvad nyt du kalder,
og tror det heller nyskabt for vor Trang,
end at det alt var til i Fortids Alder.

Men dig og dine Krønik-Blade, begge
jeg trodser, og jeg undres ej ved noget;
thi dine Mindetegn os stadig gække,
snart ser vi alt som ret og snart som kroget.

Men mig skal ingen, ingen troløs se,
det lover jeg, trods dig og trods din Le.
</poetry>
</body>
</text>

<text id="hansena20190911125">
<head>
    <title><num>124.</num>Ifald min Kærlighed var født af Glans</title>
    <firstline>Ifald min Kærlighed var født af Glans</firstline>
    <notes>
        <note>Gendigtning af Shakespeare: <xref type="translation" poem="shakespeare0124"/>.</note>
    </notes>
    <source pages="124"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ifald min Kærlighed var født af Glans,
saa var den kun en faderløs Bastard
og, efter Tidens lunefulde Sans,
snart Ukrudt, snart en Blomst af fager Art.

Nej, fjærnt fra Hændelsen dens Grund blev lagt;
den lider ej, naar Pomp og Pragt sig breder,
og falder ej for Utilfredsheds Magt,
ind i hvis Herredom os Tiden leder.

Den frygter ikke Klogskabs Kunst, hin Kætter,
hvis Lejemaal kun kort og stakket gælder;
sin Tro den til sin egen Visdom sætter,
og hverken Hede eller Regn den fælder.

Derom kan Tidens Gække Vidne bære,
som, trods al Brøde, Godhed dog begære.
</poetry>
</body>
</text>

<text id="hansena20190911126">
<head>
    <title><num>125.</num>Hvi gaa med Baldakinens fagre Dække</title>
    <firstline>Hvi gaa med Baldakinens fagre Dække</firstline>
    <notes>
        <note>Gendigtning af Shakespeare: <xref type="translation" poem="shakespeare0125"/>.</note>
    </notes>
    <source pages="125"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvi gaa med Baldakinens fagre Dække,
for Skønhed med slig ydre Glans at ære?
Og hvorfor Grund for Evigheden lægge,
som Tiden inden længe vil fortære?

De, som paa Skønhed bygged, alt har mistet,
idet for stor en Afgift de har givet;
dem Krydderi fra simpel Smag har fristet,
i anspændt Stirren tæred hen de Livet.

Nej, lad mig være trofast, intet andet,
og tag mit ringe, frie Offer hen,
der ej med noget urent Stof er blandet,
ukunstlet, ærligt, ikkun Ven for Ven.

Bort, du bestukne Klager! ikke har
du Magt med den, hvis Sjæl er ren og klar.
</poetry>
</body>
</text>

<text id="hansena20190911127">
<head>
    <title><num>126.</num>O skønne Dreng, som, stærk og uden Baand</title>
    <firstline>O skønne Dreng, som, stærk og uden Baand</firstline>
    <notes>
        <note>Gendigtning af Shakespeare: <xref type="translation" poem="shakespeare0126"/>.</note>
    </notes>
    <source pages="126"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
O skønne Dreng, som, stærk og uden Baand,
har Tidens Le og Timeglas i Haand,
som stadig voxer, Dage efter Dage,
mens dine Venner visne brat og fage, -
ifald Naturen, - hun, som hersker frit, -
mens du gaar frem, vil standse dine Skridt,
er hendes Hensigt Tiden at beskæmme
og dens Minutters raske Gang at hæmme.
Men husk, du hendes Skat, hun kan forhale
sin Frist, men en Gang maa hun dog betale:
en Gang maa hendes Regnskab sluttes af,
og hun med dig vil dække alle Krav.
</poetry>
</body>
</text>

<text id="hansena20190911128">
<head>
    <title><num>127.</num>I fordums Tid blev sort ej regnet fager</title>
    <firstline>I fordums Tid blev sort ej regnet fager</firstline>
    <notes>
        <note>Gendigtning af Shakespeare: <xref type="translation" poem="shakespeare0127"/>.</note>
    </notes>
    <source pages="127"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
I fordums Tid blev sort ej regnet fager,
og ingen gav det Skønheds Navn og Ære;
men nu staar sort som Skønheds Arvetager,
og Skønhed maa Bastardens Skændsel bære;

Thi da hver Haand Naturens Magt har taget
til stygt at gøre skønt ved falske Kunster,
staar Skønhed uden Navn og Hjem og vraget
og halvvejs kvalt i Skændslens klamme Dunster.

Min elsktes Øjne ere ravnesorte,
fordi som sørgende de tungt beklage,
at de, hos hvem hvert Skønheds-Træk er borte,
ved falske Midler Skønheds-Ry vil tage:

Dog sørge de saa skønt i deres Ve,
at hun som Skønheds Billed er at se.
</poetry>
</body>
</text>

<text id="hansena20190911129">
<head>
    <title><num>128.</num>Hvor tit, naar du til liflig Vellyd bringer</title>
    <firstline>Hvor tit, naar du til liflig Vellyd bringer</firstline>
    <notes>
        <note>Gendigtning af Shakespeare: <xref type="translation" poem="shakespeare0128"/>.</note>
    </notes>
    <source pages="128"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor tit, naar du til liflig Vellyd bringer
hint lykkelige Træ, hvis Svingning lyder
for dine Fingres Tryk, mens let du tvinger
den Enklang frem, som dybt mit Øre fryder, -

Hvor tit jeg da misunder de Tangenter,
som mødes med din Haand i Kyssets Sødme,
mens mine Læber, der forgæves venter
den samme Høst, ved deres Kækhed rødme!

Og gerne vilde deres Lod de bytte
med hine Taster, som saa dristigt stræber,
hvor dine Fingre læmpelig sig flytte
og skænke dødt Træ mer end friske Læber.

Naar dine Fingre kysse Træ-Tangenter
jeg ydmygt Kys af dine Læber venter.
</poetry>
</body>
</text>

<text id="hansena20190911130">
<head>
    <title><num>129.</num>Livskraftens Tab i skændig Ødselhed</title>
    <firstline>Livskraftens Tab i skændig Ødselhed</firstline>
    <notes>
        <note>Gendigtning af Shakespeare: <xref type="translation" poem="shakespeare0129"/>.</note>
    </notes>
    <source pages="129"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Livskraftens Tab i skændig Ødselhed
er Vellyst, naar den nyder; før den nyder,
er den mensvoren, blodig, vild og vred,
listig og grum, og alle Baand den bryder;

Ej opnaaet, før den mødes strax med Had;
ubændig jaget, og saa snart den rækkes
ubændig afskyet, som en Lokkemad,
hvoraf den nydende til Afsind skrækkes!

I Stræben og Besidden vanvids-gal;
ud over alle Maal og Grænser stillet;
en Fryd, naar den fornemmes, saa en Kval;
Forventning først og saa et Drømmebilled.

Men dog staar ingen fast mod denne Himmel,
som til et Helved leder Verdens Vrimmel.
</poetry>
</body>
</text>

<text id="hansena20190911131">
<head>
    <title><num>130.</num>Min elsktes Øjne ej som Solen funkle</title>
    <firstline>Min elsktes Øjne ej som Solen funkle</firstline>
    <notes>
        <note>Gendigtning af Shakespeare: <xref type="translation" poem="shakespeare0130"/>.</note>
    </notes>
    <source pages="130"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Min elsktes Øjne ej som Solen funkle;
Korallens rødt paa Læben ikke bor;
hvis Sne er hvid, er hendes Bryster dunkle;
hvis Haar er Traad, sort Traad paa Issen gror.

Jeg har set Roser med en hvidlig Rødme, -
de blomstre ej paa hendes Kinders Grund;
og der er Vellugt, som har større Sødme
end Aandedrættet fra min elsktes Mund.

Jeg hører hende gærne Røsten hæve, -
dog véd jeg, at den ej er skøn Musik;
jeg har ej set, hvordan Gudinder svæve, -
min elskede paa Jorden altid gik.

Og dog saa skøn og fager hun mig tykkes
som nogen, der med løjet Ordpragt smykkes.
</poetry>
</body>
</text>

<text id="hansena20190911132">
<head>
    <title><num>131.</num>Du er saa grum som de, hvis Skønhedsglans</title>
    <firstline>Du er saa grum som de, hvis Skønhedsglans</firstline>
    <notes>
        <note>Gendigtning af Shakespeare: <xref type="translation" poem="shakespeare0131"/>.</note>
    </notes>
    <source pages="131"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Du er saa grum som de, hvis Skønhedsglans
med grusom Stolthed fylder deres Sjæl;
thi vel du véd, at for min Elskovs-Sans
er du den bedste, skønneste Juvel.

Dog at dit Aasyn ikke er saa fager,
saa Suk det føder, er der dem, der mene;
jeg tør ej sige dem, at Fejl de tager,
endskønt jeg sværger det, naar jeg er ene.

Og blot jeg tænker paa dit Aasyn, strømmer
der tusend Sukke frem i Flok paa Flok
og vidne om, at det er sandt, jeg dømmer,
og at din Sorthed er mig Skønhed nok.

Sort er du ikkun i din Daad og Færd,
og Grunden til hin Tale ligger der.
</poetry>
</body>
</text>

<text id="hansena20190911133">
<head>
    <title><num>132.</num>Jeg elsker dine Øjne; - de begræde</title>
    <firstline>Jeg elsker dine Øjne; - de begræde</firstline>
    <notes>
        <note>Gendigtning af Shakespeare: <xref type="translation" poem="shakespeare0132"/>.</note>
    </notes>
    <source pages="132"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Jeg elsker dine Øjne; - de begræde,
at med Foragt jeg martres af dit Hjærte;
og derfor sorgfuldt de i sort sig klæde
og se med kærlig Medynk paa min Smerte.

Og sikkert ikke Morgensolens Skin
saa fagert smykker Østens blygraa Kinder, -
hin Stjærne ej, som fører Aftnen ind,
saa herligt i det dunkle Vesten skinner,

Som hine Øjnes Kummer smykker dig:
o, lad dit Hjærte da paa samme Maade
i Sorgens Skønhed sørge over mig, -
lad ogsaa dér din skønne Medynk raade!

Da skal de sorte Skønheds-Navnet arve,
den kaldes styg, som ikke har din Farve.
</poetry>
</body>
</text>

<text id="hansena20190911134">
<head>
    <title><num>133.</num>Ak, dybe Suk du fra mit Hjærte drager</title>
    <firstline>Ak, dybe Suk du fra mit Hjærte drager</firstline>
    <notes>
        <note>Gendigtning af Shakespeare: <xref type="translation" poem="shakespeare0133"/>.</note>
    </notes>
    <source pages="133"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ak, dybe Suk du fra mit Hjærte drager
for Saaret, som du gav min Ven og mig!
Er det da ikke nok, at mig du plager,
maa ogsaa han i Aaget bøje sig?

Grumt har dit Øje fra mig selv mig søndret;
og ham, mit andet Selv, tog helt du bort;
for dig, mig selv og ham er nu jeg plyndret;
tre Gange trefold Kval har ramt mig haardt.

Forvar mit Hjærte i din Staal-Barms Fængsel,
og lad det være Borgen for min Vens
og skærme hans for hver en Nød og Trængsel;
saa vil du ikke pine mig imens:

Og dog, naar jeg i dig er lænkelagt,
er jeg og mit jo ganske i din Magt.
</poetry>
</body>
</text>

<text id="hansena20190911135">
<head>
    <title><num>134.</num>Nu er det sagt, at han tilhører dig</title>
    <firstline>Nu er det sagt, at han tilhører dig</firstline>
    <notes>
        <note>Gendigtning af Shakespeare: <xref type="translation" poem="shakespeare0134"/>.</note>
    </notes>
    <source pages="134"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nu er det sagt, at han tilhører dig,
og selv er til din Vilje jeg forskrevet;
men tag mig helt, naar blot du skænker mig
mit andet Jeg, som al min Trøst er blevet:

Men du vil ej, og han vil ikke heller,
thi han er god, og du er grisk og graadig;
og skønt som Borgen kun hans Paaskrift gælder,
saa bryder han den ikke egenraadig.

Din Skønheds Gældsbrev vil du kræve ind,
du Aagrer, hos min Ven, saa god og kær,
som kun blev Skyldner for sit Vennesind,
og som jeg mister ved min ilde Færd.

Ham har jeg tabt; du har os begge vundet;
han alt betaler, dog er jeg gældbundet.
</poetry>
</body>
</text>

<text id="hansena20190911136">
<head>
    <title><num>135.</num>Det sker dig, som du vil, du faar dit vil</title>
    <firstline>Det sker dig, som du vil, du faar dit vil</firstline>
    <notes>
        <note>Gendigtning af Shakespeare: <xref type="translation" poem="shakespeare0135"/>.</note>
    </notes>
    <source pages="135"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Det sker dig, som du vil, du faar dit <i>vil</i>
og Will endnu en Gang og en Gang til;
jeg er for meget vist i dette Spil,
thi jeg fordobler jo din anden Will.

Vil du, hvis <i>vil</i> saa stor en Fylde gemmer,
da ikke knytte mit <i>jeg vil</i> til dit?
Naar andre Mænds <i>jeg vil</i> til Gunst dig stemmer,
er der saa lidt, der drager dig ved mit?

Havbølgerne mod Regn dog stadig tage
og kaster ingen Draabe hen til Spild:
saaledes bør din Vilje ikke vrage
- skønt rig ved Will - endnu en anden Will.

Vær imod dine Venner god og mild;
fat sammen dem i én, i mig, din Will.
</poetry>
</body>
</text>

<text id="hansena20190911137">
<head>
    <title><num>136.</num>Hvis muligvis din Sjæl med Vredens Ild</title>
    <firstline>Hvis muligvis din Sjæl med Vredens Ild</firstline>
    <notes>
        <note>Gendigtning af Shakespeare: <xref type="translation" poem="shakespeare0136"/>.</note>
    </notes>
    <source pages="136"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvis muligvis din Sjæl med Vredens Ild
bebrejder dig, at jeg saa dristig kommer,
saa sig, at Will ej handler mod dit <i>vil</i>,
og vær ej nogen haard og grusom Dommer.

Will søger Lod i al din Elskovs Sum;
hans <i>vil</i> som en blandt manges Viljer tæller.
Det véd vi, at ved store, vide Rum
iblandt et Antal én som intet gælder:

Lad da i Tallet utalt mig gaa med,
naar blot jeg regnes med i Tallets Værd;
hold mig for intet kun, naar blot jeg véd,
at du, trods Intetheden, har mig kær.

Husk paa mit Navn, min Sjæls Beherskerinde:
lad Will om Vilje, Elskovs-Vilje, minde.
</poetry>
</body>
</text>

<text id="hansena20190911138">
<head>
    <title><num>137.</num>Af dig, o Kærlighed, mit Syn forblindes</title>
    <firstline>Af dig, o Kærlighed, mit Syn forblindes</firstline>
    <notes>
        <note>Gendigtning af Shakespeare: <xref type="translation" poem="shakespeare0137"/>.</note>
    </notes>
    <source pages="137"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Af dig, o Kærlighed, mit Syn forblindes,
og stygt du mine Øjnes Sans bedrager;
de ser, hvad Skønhed er, og hvor den findes,
og dog det bedste de for daarligst tager.

Hvis jeg maa ankre mine stakkels Øjne
op i den Bugt, hvor hver Mand lægger bi,
hvi gør du Kroge da af Synets Løgne,
som Hjærtets Dømmekraft skal fanges i?

Hvi skulde vel mit Hjærte tro, den Plet
er Enkelt-Eje, hvor al Verden træder?
Og Øjet nægte, hvad det klart har set,
af Skaansel mod saa stygt et Aasyns Hæder?

Mit Syn og Hjærte øved Fejl i Mængde,
og nu er de af Løgnens Pest befængte.
</poetry>
</body>
</text>

<text id="hansena20190911139">
<head>
    <title><num>138.</num>Naar højt min elskte sværger, hun er sand</title>
    <firstline>Naar højt min elskte sværger, hun er sand</firstline>
    <notes>
        <note>Gendigtning af Shakespeare: <xref type="translation" poem="shakespeare0138"/>.</note>
    </notes>
    <source pages="138"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Naar højt min elskte sværger, hun er sand, -
endskønt jeg véd, hun lyver, tror jeg hende;
thi hun i mig skal se den unge Mand,
der ikke Verdens List og Svig kan kende.

Og mens jeg tror, hun regner mig blandt unge,
skønt mine Dage ned fra Højden glider,
jeg fæster Lid til hendes falske Tunge,
og Sandhed dølges saa paa begge Sider.

Men hvi ej tilstaa med et ærligt Sind
sin Falskhed hun og jeg min Alderdom?
Ak, Kærligheden elsker Troskabs Skin,
og Tiden taler Aldren nødig om:

Derfor vi lyve for hinanden begge,
og vore Mangler vi med Løgne dække.
</poetry>
</body>
</text>

<text id="hansena20190911140">
<head>
    <title><num>139.</num>Nej, nej, den Uret kan jeg ej forsvare</title>
    <firstline>Nej, nej, den Uret kan jeg ej forsvare</firstline>
    <notes>
        <note>Gendigtning af Shakespeare: <xref type="translation" poem="shakespeare0139"/>.</note>
    </notes>
    <source pages="139"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nej, nej, den Uret kan jeg ej forsvare,
som grusomt paa mit Hjærte du har lagt;
for Saar af dine Øjne du mig spare,
brug Tungen, - ikke List, men Magt mod Magt.

Sig mig, du elsker andre; men lad være,
naar jeg er hos, at kaste Blik til Siden:
hvad har du Svig behov imod mig, kære,
naar for din Magt min M odstand er for liden?

Lad mig forsvare dig: Min elskte kender,
at hendes Blikke mine Fjender vare;
og derfor fra mit Aasyn hun dem vender,
for at de andet Steds kan sprede Fare.

Men da jeg halvdød og forpint maa ligge,
saa dræb mig heller strax med dine Blikke.
</poetry>
</body>
</text>

<text id="hansena20190911141">
<head>
    <title><num>140.</num>Vær vís, som du er grum; du friste ej</title>
    <firstline>Vær vís, som du er grum; du friste ej</firstline>
    <notes>
        <note>Gendigtning af Shakespeare: <xref type="translation" poem="shakespeare0140"/>.</note>
    </notes>
    <source pages="140"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Vær vis, som du er grum; du friste ej
min tungebundne Taalmod med Foragt,
at ikke Sorgen Ord skal laane mig,
og Ordet mæle om min Jammers Magt.

Hvis ej du elsker, dæmp dog mine Kvaler
ved klogt at sige, at du har mig kær, -
som Lægen kun om Liv og Sundhed taler
til syge Mænd, naar deres Død er nær;

Thi ellers kunde jeg til Afsind drives
og i mit Afsind ondt om dig fortælle;
og mer end nok afsindige der gives,
som tror, hvad onde Tunger har at melde.

Saa lad dit Øje imod mit sig vende,
er end dit Hjærte andre Steder henne.
</poetry>
</body>
</text>

<text id="hansena20190911142">
<head>
    <title><num>141.</num>Med mine Øjne elsker jeg dig ikke</title>
    <firstline>Med mine Øjne elsker jeg dig ikke</firstline>
    <notes>
        <note>Gendigtning af Shakespeare: <xref type="translation" poem="shakespeare0141"/>.</note>
    </notes>
    <source pages="141"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Med mine Øjne elsker jeg dig ikke,
thi de kan se hos dig de tusend Pletter;
men det er Hjærtet, som, trods mine Blikke,
sin hele Hu og Tragten mod dig retter.

Ej har mit Øre i din Røst Behag;
ej Føle-Sansen, snar til lysten Leg,
og ikke Lugt og heller ikke Smag
begærer nogen Sanse-Fest med dig.

Men alle mine Sanser mægter ej
ét stakkels Hjærte af din Vold at drage:
det som dit Hjærtes Træl forlader mig,
saa Skyggen af en Mand kun bli’r tilbage.

Hun, som har voldt min Synd, - af hende faar
jeg Straffen for, hvad Brøde jeg begaar.
</poetry>
</body>
</text>

<text id="hansena20190911143">
<head>
    <title><num>142.</num>Min Synd er Kærlighed, din Dyd er Had</title>
    <firstline>Min Synd er Kærlighed, din Dyd er Had</firstline>
    <notes>
        <note>Gendigtning af Shakespeare: <xref type="translation" poem="shakespeare0142"/>.</note>
    </notes>
    <source pages="142"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Min Synd er Kærlighed, din Dyd er Had,
Had til min Kærlighed, af Brøde fyldt;
men hvis vi to til Doms skal følges ad,
saa har forvist jeg Dadel ej forskyldt;

Og har jeg den fortjent, - dog ej fra dig,
fra dine Læber, som har Skændsel øvet
og skænket falske Kys saa tit som jeg
og andre deres Senge-Afgift røvet.

Jeg Elskov har til dig med samme Ret
som du til dem, hvem dine Blik begære:
lad Medynk i dit Hjærte løves tæt,
at du kan selv for Medynk Genstand være.

Og attraar du, hvad ej du andre giver,
du selv Exempel jo paa Afslag bliver.
</poetry>
</body>
</text>

<text id="hansena20190911144">
<head>
    <title><num>143.</num>Som Husets Kvinde løber rask afsted</title>
    <firstline>Som Husets Kvinde løber rask afsted</firstline>
    <notes>
        <note>Gendigtning af Shakespeare: <xref type="translation" poem="shakespeare0143"/>.</note>
    </notes>
    <source pages="143"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Som Husets Kvinde løber rask afsted,
naar et af hendes Fjerkræ bort er fløjet,
og sætter flux sit Barn paa Jorden ned
og iler med det ene Maal for Øjet,

Mens hendes stakkels Barn forfølger hende
og græder og ej véd sit arme Raad,
og hun kun ivrig vil sin Flygtning finde,
men ikke agter paa sin lilles Graad, -

Saadan vil, hvad der undflyr dig, du jage,
mens jeg, dit Barn, langt borte følger dig;
men hvis du naar dit Haab, kom saa tilbage,
vær god og mild og kys som Moder mig:

Naar du din Vilje faar, maa du erindre
din Will og al min Graad og Smerte lindre.
</poetry>
</body>
</text>

<text id="hansena20190911145">
<head>
    <title><num>144.</num>To Venner om mit Hjærte strides kan</title>
    <firstline>To Venner om mit Hjærte strides kan</firstline>
    <notes>
        <note>Gendigtning af Shakespeare: <xref type="translation" poem="shakespeare0144"/>.</note>
    </notes>
    <source pages="144"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
To Venner om mit Hjærte strides kan,
der som to Aander begge vil mig vinde:
den gode Engel er en fager Mand,
den onde er en hæslig-farvet Kvinde.

Mod Helveds Dyb jeg fristes af den onde,
der fra min Side bort den gode drager
og plat fordærved ham, ifald hun kunde,
og lokker med sin Lyst hans Renhed fager.

Og om min Engel er en Djævel blevet,
det véd jeg ej, skønt tit derfor jeg skælved;
men da de begge bort fra mig er revet,
saa stønner han maaske i hendes Helved:

Men dette faar jeg ikke klart at vide,
før hun ham bort har jaget fra sin Side.
</poetry>
</body>
</text>

<text id="hansena20190911146">
<head>
    <title><num>145.</num>De Læber, Elskov selv har skabt</title>
    <firstline>De Læber, Elskov selv har skabt</firstline>
    <notes>
        <note>Gendigtning af Shakespeare: <xref type="translation" poem="shakespeare0145"/>.</note>
    </notes>
    <source pages="145"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
De Læber, Elskov selv har skabt,
«<i>jeg hader</i>» mæled grumt til mig,
som helt i Længsel var fortabt; -
men da hun saa mig kummerbleg,

I hendes Hjærte Medynk kom:
hun dadled Tungen, som, skønt mild,
dog ytred denne haarde Dom,
og lod den tale en Gang til:

To Ord hun til «<i>jeg hader</i>» føjed,
der fulgte det, som Dagens Mildhed
paa Nattens Dæmon, der er fløjet
fra Himlen bort til Helveds Vildhed:

«<i>Jeg hader</i>» - Liv hun skænked mig,
idet hun sagde: «<i>ikke dig</i>».
</poetry>
</body>
</text>

<text id="hansena20190911147">
<head>
    <title><num>146.</num>Sjæl, Midtpunkt for mit syndefulde Støv</title>
    <firstline>Sjæl, Midtpunkt for mit syndefulde Støv</firstline>
    <notes>
        <note>Gendigtning af Shakespeare: <xref type="translation" poem="shakespeare0146"/>.</note>
    </notes>
    <source pages="146"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Sjæl, Midtpunkt for mit syndefulde Støv,
trængt af den Magt, hvoraf du sluttes inde,
hvi lider selv du Hunger, syg og sløv,
men lader dine Mure prægtig skinne?

Hvi vil din Bolig du saa rigt forgylde,
naar du den korte Lejefrist maa kende?
Skal Orme arve denne rige Fylde,
fortære alt? Er det dit Legems Ende?

Nej, Sjæl, lev ved det Tab, din Tjener lider,
og lad hans Armods-Nød din Rigdom øge;
køb ind for usle Stunder gode Tider;
ej ydre Glans, men indre Kraft du søge:

Saa skal selv Døden dig til Næring være,
og den skal dø og ikke findes mere.
</poetry>
</body>
</text>

<text id="hansena20190911148">
<head>
    <title><num>147.</num>Min Kærlighed en Feber er, som higer</title>
    <firstline>Min Kærlighed en Feber er, som higer</firstline>
    <notes>
        <note>Gendigtning af Shakespeare: <xref type="translation" poem="shakespeare0147"/>.</note>
    </notes>
    <source pages="147"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Min Kærlighed en Feber er, som higer
mod hvad der Febrens Hede kun forøger;
den sluger det, hvorved dens Flamme stiger,
mens Lindring for sin syge Smag den søger.

Fornuften, som min Elskovs Læge var,
har mig forladt, da ej dens Bud jeg lød;
den visse Død min Attraa voldt mig har,
fordi den ej om Lægedom sig brød.

Jeg er fortabt, min Dom kan ej forhales,
Vanvidets Ufred i sit Tag mig bandt;
min Tanke og mit Ord er som de gales,
og lige stik imod, hvad der er sandt:

Thi jeg har svoret, du var skær og klar;
men sort som Helved, mørk som Nat du var.
</poetry>
</body>
</text>

<text id="hansena20190911149">
<head>
    <title><num>148.</num>Ak, hvad har Elskov ved mit Øje gjort</title>
    <firstline>Ak, hvad har Elskov ved mit Øje gjort</firstline>
    <notes>
        <note>Gendigtning af Shakespeare: <xref type="translation" poem="shakespeare0148"/>.</note>
    </notes>
    <source pages="148"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Ak, hvad har Elskov ved mit Øje gjort,
at ikke det med Tingen stemmer mer?
Hvad eller er Fornuften flygtet bort,
som dømmer galt, hvad Øjet rigtigt ser?

Hvis det er skønt, hvorved mit Øje hænger,
hvi siger Verden da, det er det ikke?
Hvis ikke, kan det ej betvivles længer,
at ingen lide kan paa Elskovs Blikke.

Og hvor kan Elskovs Øje skue sandt,
naar det er pint af Graad og Nattevaagen?
Hvad Under da, om ej jeg skælner grant?
End ikke Solen ser igennem Taagen.

O Elskov, du med Taarer vil mig blinde,
at ikke Øjet dine Fejl skal finde.
</poetry>
</body>
</text>

<text id="hansena20190911150">
<head>
    <title><num>149.</num>Hvor kan du tro, jeg ikke elsker dig</title>
    <firstline>Hvor kan du tro, jeg ikke elsker dig</firstline>
    <notes>
        <note>Gendigtning af Shakespeare: <xref type="translation" poem="shakespeare0149"/>.</note>
    </notes>
    <source pages="149"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Hvor kan du tro, jeg ikke elsker dig,
naar jeg imod mig selv staar ved din Side?
Og ænser jeg dig ej, Tyran, naar jeg
for din Skyld ikke af mig selv vil vide?

Hvem hader dig, som jeg vil kalde Ven?
Hvem smigrer jeg, naar du hans Venskab vrager?
Og kaster vredt du Blikket paa mig hen,
er jeg saa ej forpint af bitre Klager?

Hvad agter hos mig selv jeg Værd og Dyder,
naar ikke Knæ de bøje for din Magt,
mens alt mit bedste ærer dine Lyder,
dit Øjes mindste Blinken underlagt?

Men, elskte, had; nu kender jeg dit Sind:
du elsker dem, der ser, og jeg er blind.
</poetry>
</body>
</text>

<text id="hansena20190911151">
<head>
    <title><num>150.</num>Hvad er det for en Magt hos dig, som tryller</title>
    <firstline>Hvad er det for en Magt hos dig, som tryller</firstline>
    <notes>
        <note>Gendigtning af Shakespeare: <xref type="translation" poem="shakespeare0150"/>.</note>
    </notes>
    <source pages="150"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
H vad er det for en Magt hos dig, som tryller
og trods din Svaghed Magt i Hjærtet har,
saa jeg mit sande Syn for Løgn beskylder
og sværger paa, at Dagen ej er klar?

Hvor faar din Slethed denne Godheds Glans,
saa selv din Gernings værste Bundfald naar
saa højt i Kraft og Kløgt, at for min Sans
dit daarligste alt bedste overgaar?

Hvem lærte dig min Elskov at forny,
jo mer jeg finder Grund til Had hos dig?
O, skønt jeg elsker det, som andre sky,
du burde ej som andre sky min Vej:

Naar jeg dig elsker trods din stygge Færd,
saa er jeg desto mer din Elskov værd.
</poetry>
</body>
</text>

<text id="hansena20190911152">
<head>
    <title><num>151.</num>Nej, Kærligheden ej til Anger kender</title>
    <firstline>Nej, Kærligheden ej til Anger kender</firstline>
    <notes>
        <note>Gendigtning af Shakespeare: <xref type="translation" poem="shakespeare0151"/>.</note>
    </notes>
    <source pages="151"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Nej, Kærligheden ej til Anger kender,
skønt Anger dog af Kærligheden fødes;
men hvis for strængt du mod min Synd dig vender,
kan selv med Ansvar for min Synd du mødes:

Mens du forraader mig, forraader jeg
min bedre Del til Kroppens plumpe Snare;
min Sjæl gi’r Lov til Elskovs Kriger-Leg,
og Kødet hører ej Fornuft, men farer

Til Daad og vil af intet andet vide,
mens du er Sejers-Prisen, det skal have.
Og det vil staa og falde ved din Side
og trolig tjene som din stakkels Slave.

Men nævn mig ej forhærdet, naar jeg kalder
den «elsket», for hvis Skyld jeg staar og falder.
</poetry>
</body>
</text>

<text id="hansena20190911153">
<head>
    <title><num>152.</num>Mensvoren blev jeg ved vor Kærlighed</title>
    <firstline>Mensvoren blev jeg ved vor Kærlighed</firstline>
    <notes>
        <note>Gendigtning af Shakespeare: <xref type="translation" poem="shakespeare0152"/>.</note>
    </notes>
    <source pages="152"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Mensvoren blev jeg ved vor Kærlighed;
men du er dobbelt falsk: thi du har sveget
dit Hustru-Løfte, og din nye Ed
om Kærlighed til mig for Had er veget.

Dog hvorfor vil med dig jeg gaa i Rette
for tvende Eders Brud, naar jeg brød tyve?
Thi ingen Lid til mine Ord kan sætte,
og du har bragt mig skamløst til at lyve:

Thi jeg har svoret, du var kærlig sindet,
at Trofasthed dybt i dit Væsen laa;
for din Skyld har jeg mine Øjne blindet,
og ofte svor de mod den Ting, de saa’;

At du var ren, var Eden som jeg svor;
men smudsig Løgn og Mened var mit Ord.
</poetry>
</body>
</text>

<text id="hansena20190911154">
<head>
    <title><num>153.</num>Med henstrakt Fakkel slumred Amor stille</title>
    <firstline>Med henstrakt Fakkel slumred Amor stille</firstline>
    <notes>
        <note>Gendigtning af Shakespeare: <xref type="translation" poem="shakespeare0153"/>.</note>
    </notes>
    <source pages="153"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
Med henstrakt Fakkel slumred Amor stille:
en af Dianas Mø’r med rappe Hænder
greb den og dypped i en kølig Kilde
den hede Brand, der Elskovs-Luen tænder.

Men Vandet fik fra denne Elskovs-Ild
en Hede, som endnu bestandig varer;
den blev et Bad, som Mængden søger til,
en herlig Lægedom mod Sygdoms Farer.

Men ved min elsktes Øje Faklen tændtes
paa ny, og Amor ved mit Bryst den prøved;
min syge Længsel flux mod Badet vendtes,
og med at rejse did jeg ikke tøved,

Men fandt ej Hjælp: kun dér, hvor Amor tændte
sin Brand paa ny, kan Lægedom jeg hente.
</poetry>
</body>
</text>

<text id="hansena20190911155">
<head>
    <title><num>154.</num>En Gang, da Elskovs-Guden ind var sovet</title>
    <firstline>En Gang, da Elskovs-Guden ind var sovet</firstline>
    <notes>
        <note>Gendigtning af Shakespeare: <xref type="translation" poem="shakespeare0154"/>.</note>
    </notes>
    <source pages="154"/>
    <keywords>sonnet</keywords>
    <quality>korrektur1,kilde,side</quality>
</head>
<body>
<poetry>
En Gang, da Elskovs-Guden ind var sovet
og havde lagt sin Fakkel ved sin Side,
en Nymfe-Flok, der Kyskhed havde lovet,
kom trippende; og i sin Haand, den hvide,

Den skønneste tog op hin Flammeglød,
hvis Hede tusend Hjærter havde prøvet;
og han, der mægtigt over Fængsler bød,
blev af en Jom fruhaand sit V aaben røvet.

Hun denne Fakkel i en Kilde slukte,
og Flammen heded flux hint køle Væld,
der blev et Sundhedsbad, som syge brugte
til Lægedom; og jeg, min elsktes Træl,

Kom did om Hjælp; dog Elskovs Ild, jeg føler,
kan hede Vand, men Vand ej Elskov køler.
</poetry>
</body>
</text>

<text id="hansena20190911156" skip-index="true">
<head>
    <title>Anmærkninger</title>
    <notes>
        <note>En god Hjælp ved Udarbejdelsen af Anmærkningerne, som overhovedet ved hele mit Arbejde, har jeg bl. a. haft i Prof. Edward Dowden’s kyndige og værdifulde Udgave af Sonetterne (London 1881).</note>
    </notes>
    <source pages="155-165"/>
    <quality>korrektur1,kilde,side</quality>
</head>
<body>
<prose>
   <b>Sonet 1-17</b> danne et Hele og indeholde Opfordringer til Vennen om at indgaa Ægteskab for at sætte Afkom i Verden, der kan fortsætte hans Skønhed.
   <b>5</b> og <b>6</b>. <w>Glassets Fængsels-Mure</w>, Glassets Gem: Billedet er hentet fra Blomster-Essensens Opbevaring i Flasker.
   <b>9</b> og <b>10</b> høre nøje sammen.
   <b>15</b>. <w>Jeg din Væxt fornyr</w>, - nemlig ved Lovprisningen i Digtene.
   <b>16</b> hører nøje sammen med den foregaaende Sonet.
   <w>Livets Linjer</w>: Afkommet (i Modsætning til Digtets Verse-Linjer).
   <b>18</b>. <w>Maj</w>, der paa Shakespeares Tid, ifølge den julianske Tidsregning, varede til henimod Midten af vor nuværende Juni, betragtes her som Sommermaaned.
   <b>20</b>. Paa Originalens 7de Linje: <i>A man in hew all Hews in his controwling</i> byggede den engelske Filolog Tyrwhitt en spindelvævs-skrøbelig Gisning om, at det to Gange forekommende Ord hew (paa det andet Sted trykt med stort Begyndelsesbogstav og med Kursivskrift) skulde sigte til Vennens Navn, - at saaledes Dedikationens <i>Mr. W. H.</i> kunde være en, iøvrigt ubekendt, <i>Mr. William Hews</i> eller <i>Hughes</i>.
   <b>21</b>. Shakespeare sigter her til de samtidige Sonet-Digteres gængse Billed-Forraad.
   <b>23</b>. Af første Strofes to Billeder har det første sin Tilknytning i anden Strofes 1ste og 2den Linje, det andet er knyttet til samme Strofes 3dje og 4de Linje.
   <w>Mine Bøger</w>: muligvis de Manuskript-Hefter, hvori Shakespeare nedskrev disse Digte.
   <w>Hin Tunge</w>: kan maaske sigte til den i senere Sonetter omtalte rivaliserende Digter.
   <b>24</b>. Sammenhængen i denne Sonets Ideer er følgende: Vennens Billed er blevet opfanget af Digterens Øje og af dette malt i hans Hjærte, hvor Vennen kan betragte det med sine egne Øjne, der saaledes blive ligesom Vinduer til Digterens Hjærte.
   <w>Perspektiv</w>: jeg opfatter dette i Forbindelse med den følgende Linje («Thi du igennem Maleren maa skue») som et Ordspil, hvis Pointe ligger i Ordets oprindelige Betydning: <w>Gennem-Skuen</w> (af det latinske perspicio, <w>ser igennem</w>). - Den engelske Text lyder:
      <i>And perspective it is hest painter's art.</i>
      <i>For through the painter must you see his skill.</i>
   <b>27</b> og <b>28</b>, i hvilke der tales om en Rejse, Digteren maa gøre bort fra Vennen, høre sammen.
   <b>29-31</b> danne et Hele: Tanken om Vennen giver Digteren Trøst for Nutidens Mismod (29) og Fortidens Tab (30), og hvad han har mistet erstattes i Vennen.
   <b>33-35</b> høre sammen; her hentyder Digteren for første Gang til den Uret, Vennen har tilføjet ham (se Indledningen S. X). Jvf. Sonet 40-42.
   <b>36</b>. Slutningslinjerne af denne Sonet komme igen som Slutningslinjerne af S. 96.
   <b>37</b>. Som Kuriositet og som Exempel paa Kommentator-Aandløshed kan nævnes, at nogle af Sonettens 3dje Linje have villet slutte, at Shakespeare var halt.
   <b>39</b>, Linje 13-14: og hvis du ikke kunde gøre min Ven til to Personer, saa han baade er hos mig i min Forestilling og andet Steds i Virkeligheden.
   <b>40-42</b> høre sammen og tale atter om Vennens Uret mod Digteren. Jvf. Sonet 33-35. Smlgn. med disse Sonetter S. 144, der kort sammenfatter hele Forholdet; jfr. 133-134.
   <b>43</b> og de to følgende Sonetter tale om en Adskillelse mellem Digteren og Vennen.
   <b>44-45</b> høre nøje sammen. Af de fire Elementer, der udgøre Digterens Liv, maa Jord og Vand, som danne hans Legem, blive tilbage, medens Luft og Ild (hans Tanke og Længsel) drage hen til Vennen.
   <b>46-47</b> høre sammen til et Hele.
   <b>48</b>. Muligvis sigte de to sidste Linjer af denne Sonet - der atter taler om en Adskillelse fra Vennen - til det samme Forhold, hvortil der har været hentydet i Sonetterne 33-35 og 40-42: den elskedes Troløshed mod Digteren og Forholdet mellem hende og Vennen.
   <b>50-51</b>, der igen dvæle ved Adskillelse fra Vennen, høre sammen.
   <b>53-55</b> høre sammen: i 53 omtales Vennens Skønhed, og hans Troskab antydes, hvorved der saa dvæles i 54, hvis Slutningskuplet lover at bevare Mindet herom i Digterens Vers, en Tanke, der yderligere udvikles i 55.
   <b>56</b> synes at høre sammen med de to følgende.
   <b>57-58</b> høre sammen. De synes atter at sigte til samme Forhold som S. 33-35 og 40-42; jvf. S. 48.
   <b>65</b>. <w>Tidens Juvel</w> ɔ: Vennen.
   <w>Tidens Kiste</w>: den Kiste eller det Skrin, hvori Tiden samler Menneskenes Liv som Juveler; maaske sigtes her ogsaa til en Ligkiste (Tidens Kiste = Graven).
   <b>67-68</b> høre sammen. Begyndelsen af 67 knytter sig til Tanken i den foregaaende, 66de Sonet.
   <w>Skygge-Rosers falske Bram</w>: den sminkede Rødme.
   I Sonet 68 sigtes til Tidens Mode at bære falskt Haar, - ofte blondt («den dødes <w>gyldne Lokkefylde</w>» ), som en Efterligning af Dronning Elisabeth, hvis Haar var rødligt.
   <b>69-70</b> høre sammen og dvæle ved de onde Rygter, der ere i Omløb om Vennen.
   <b>71-72</b> høre nøje sammen.
   <b>73-74</b> danne et Hele. Delius ser i den Maade, hvorpaa Shakespeare i en Sonet som den 73de og andet Steds (jvf. 62 og 138) taler om sin Alder, et Bevis for, at Sonetterne kun ere poetiske Fiktioner, da sligt ikke med Rette vilde kunne siges af en Mand i Trediverne, - en temmelig aandløs og upsykologisk Betragtning, som tilmed strider mod Shakespeares egen Opfattelse af Alderens Magt i Sonet 2.
   <b>76</b>. Prof. Dowden formoder, at denne Sonet kan være skrevet som et Forsvar fra Shakespeares Side mod en Bebrejdelse, der er fremkommet fra Vennen for hans Digtes Ensformighed i Sammenligning med den rivaliserende Digters Poesi, om hvilken der tales i det følgende.
   <b>77</b> synes at være fulgt med eller skrevet i en Erindringsbog eller et Album til Dagbogsoptegnelser, der sendtes som Gave til Vennen.
   <b>78-80</b> og <b>82-86</b> hentyde i højere eller ringere Grad til, at andre Digtere nu ogsaa have begyndt at skrive til Vennens Pris.
   <b>79</b>. Hvem den enkelte bestemte Digter-Rival er, til hvem Shakespeare her og i Sonetterne 80, 83, 84, 86 sigter, vides ikke med Sikkerhed. Boaden gættede paa Samuel Daniel, som havde været temmelig nøje knyttet til den Pembroke’ske Familje, og som 1601 dedicerede et af sine Arbejder til William Herbert (om denne sidste se Indledn. S. X III-XY). En anden Gisning peger paa George Chapman.
   <b>84</b>. <w>Hvo siger mest</w>? ɔ: hvem af os to, jeg eller min Medbejler, siger mest?
   8de-9de Linje ere oversatte efter Texten fra Originaludgaven, der har Punktum efter 8de Linje.
   <b>86</b> er i sine Hentydninger dunkel. Har den rivaliserende Digter gjort sig til af, eller fortæller Rygtet, at han inspireres ved Nattetid af overnaturlig Hjælp? Sigter Shakespeare spottende til, at andre hjælpe ham med hans Vers?
   <b>87-90</b> udgøre et Hele, hvortil atter slutte sig
   <b>91-93</b>, som tilsammen danne en ny lille Gruppe.
   <b>92</b>: Da mit Liv er forbi med dit Venskabs Ophør, behøver jeg altsaa ikke at frygte for Ting, der ere værre end det, og overfor dit vexlende Lune, din Ubestandighed, er jeg rolig af samme Grund.
   <b>94</b> synes at staa i Forbindelse med 93, hvor der tales om Vennens Evne til at synes mild, om han end er kold. Tankegangen er: Held dem, der kunne beherske sig; (vi) andre ere kun som Vasaller af dem. Og ere de end kolde og tilbagetrukne, saa gavne de dog ved deres blotte Tilværelse Verden, ligesom den ensomme Blomst smykker Somren. Men de maa være dobbelt omhyggelige for ikke at fordærves.
   <b>95-96</b> staa atter i nøje Forbindelse med 94. Slutningslinjerne af 96 ere de samme som Slutningslinjerne af 36.
   <b>97-99</b> høre sammen.
   <b>98</b>. <w>Saturn</w> blev der af Mytologien tillagt tungt og trist Sind.
   <b>99</b>. <w>Meriansknoppens</w> (Ran) <w>fra dit Haar</w>: her sigtes muligvis til Haarets Farve; men ret sindrig forekommer mig en anden Gisning, der er bleven fremsat fra engelsk Side, at Hentydningen skulde gælde Haarets <w>Duft</w>: Merian benyttedes som Ingrediens i Parfumer.
   <w>Skammens Hede, haabløs Smerte</w>: maaske sigtes her atter til Vennens tidligere omtalte Uret mod Digteren.
   <b>100</b>. Her begynder et nyt Afsnit i Sonet-Digtningen, efter at Digteren i længere Tid ingen har skrevet, men, som det synes (se Linje 3-4), har været beskæftiget med andre Arbejder. Der er paa dette Sted som en Grænse, et nyt Udgangspunkt, ud fra hvilket Venskabsforbundet atter knyttes.
   <b>102</b>, Linje 11-12: Sigter Shakespeare atter her til de i 78-80 og 82-86 omtalte rivaliserende Digtere?
   <b>105</b>. I de umiddelbart foregaaende Sonetter har Digteren prist Vennens Skønhed og Troskab (jvf. S. 53-54); her nævnes endnu som hans tredje Egenskab: Godhed.
   <b>106</b>. Jvf. Sonet 59.
   <b>107</b>. Dunkel i sine Hentydninger. Den engelske Forsker Thomas Tyler mener, at der sigtes til Tiden efter Betvingelsen af Grev Essex’s Oprør, hvilket vilde give Foraaret 1601 som Forfattelsestiden for denne Sonet. Omtrent paa samme Tid havde Jarlen af Pembroke en kortere Stund været fængslet, som det synes paa Grund af hans Forhold til en af Hoffets Damer, maaske netop den i Indledningen (S. XIV-XV) nævnte Mary Fitton, og Tyler mener, at Sonetterne fra 100-126 skriver sig fra Tiden efter Jarlens Løsladelse i Foraaret 1601 (se The Academy 22 Marts og 19 April 1884).
   <b>109-112</b> høre sammen.
   <b>110</b>. Linje 2 sigter vistnok til Shakespeares Optræden som Skuespiller.
   <b>111</b>. <w>Eddike</w> ansaas for et gavnligt Middel mod smitsomme Sygdomme.
   <b>112</b>. <w>Hugorms-Sanser</w>: Hugormen antoges for at være døv.
   <b>113-114</b>, der atter knytte sig til 112, høre nøje sammen.
   <b>114</b>. Linje 13-14 sigte til den Skik, at en Tjener maatte smage paa fyrstelige Personers Mad og Drikke for at forvisse dem om, at den ikke var forgiftet: Øjet smager paa den Smiger-Drik, det selv elsker, og lader saa Sjælen tømme den.
   <b>116-120</b> danne ved Tankernes Overgang i hinanden en sammenhængende Hække.
   <b>122</b>. Vennen har givet Shakespeare en Erindringsbog, som denne atter har foræret bort.
   <b>123</b> synes at kunne være en umiddelbar Fortsættelse af 122: Digteren har ingen Tillid til Tiden, dens Optegnelser og Mindetegn; han stoler kun paa sit eget trofaste Sind.
   <b>124</b> fortsætter atter 123: Digterens Kærlighed er ikke tilfældig, ikke grundlagt paa <w>Hændelsen</w>, lader sig derfor ikke beherske af Tidens Luner.
   Originalens Linje 13-14:
  <i>To this I witness call the fools of time,</i>
  <i>Which die for goodness, who have lived for crime</i>
ere vanskelige a forstaa. Her ere de oversatte efter Alexander Schmidts Shakespeare-Lexikon, der forklarer sidste Linje saaledes: «som føle eller i det mindste udtrykke en stadig Længsel efter, hvad der er godt, men ikke destomindre hengive sig til deres slette Tilbøjeliglieder».
   <b>125</b> fortsætter 124: Digterens tro Kærliglied vil ikke mere fejre den ydre Skønhed med store Ord.
   <w>Du bestukne Klager</w>: synes at hentyde til en eller anden, som har bagtalt Shakespeare for Vennen.
   <b>Digtet 126</b> afslutter den første, større Sonet-Gruppe.
   <b>Sonet 127</b>. Her begynde Sonetterne til den mørke Kvinde. De fleste af disse synes tilsammen at danne en Gruppe, der som en Episode i Forholdet mellem Digteren og Vennen hører ind i Tiden før den 100de Sonet.
   I Sonetten sigtes til Forskønnelsesmidler ved Sminke og lignende.
   <b>128</b>. Sujettet er: den elskede, der spiller paa Spinet (en ældre Tids Klaver).
   <b>131</b>. <w>Hin Tale</w>, nemlig den i Linje 5-6 udtrykte: at hendes Aasyn ikke er saa fagert, saa det føder Sukke.
   <b>133-134</b> høre sammen. De beskæftige sig aabenbart med samme Emne som 33-35 og 40-42; smlgn. især 42; jvf. ligeledes 144.
   <b>135-136</b> indeholde i Originalen en Mængde Ordspil, dannede over William Shakespeares eget forkortede Fornavn Will, Vennens ligelydende Fornavn og det engelske Ord <i>will</i> (Vilje, Attraa). I Oversættelsen har jeg ved Anvendelsen af Ord med en vis Klang-Lighed søgt at faa noget tilsvarende frem.
   <b>137</b>. Slutnings-Kuplettet synes at kunne danne Overgang til den følgende Sonet.
   <b>138</b> fandtes i en noget afvigende Form i Digtsamlingen <i>The Passionate Pilgrim</i> (1599).
   <b>139</b> og <b>140</b> danne som Avers og Revers af samme Lidenskabs-Mønt; - den første med Hovedtanken: «sig mig aabent, at du elsker andre, og skjul ikke listig din Utroskab», den anden: «selv om du ikke elsker mig, saa lad dog, som du gør det.»
   <b>143</b> synes gennem den foregaaende Sonets Slutningskuplet at være knyttet til denne. Forestillingen om den elskedes Attraa i Slutningen af 142 genfindes i 9de Linje af 143: du jager efter det, der flygter fra dig.
   <b>144</b> fandtes i en noget afvigende Form i Digtsamlingen <i>The Passionate Pilgrim</i> (1599). I denne Sonet synes Forholdet mellem Digteren, Vennen og den elskede at være kraftigt og bestemt sammenfattet; den bekendte Shakespeare-Forsker Furnivall kalder den «Nøglen» til Sonetterne. Jvf. 33-35, 40-42, 48, 57-58, 133-134.
   <b>146</b>. De to første Linjer staa i Originaludgaven saaledes:
  <i>Poor soul, the centre of my sinful earth,</i>
  <i>My sinful eartli these rebel powers that thee array.</i>
De tre første Ord af anden Linje ere aabenbart fejlagtig komne ind ved, at Sætterens eller Afskriverens Øje og Tanke har været henvendt paa første Linjes Slutningsord i Stedet for paa de to Stavelser, Verset kræver. Disse maa altsaa erstattes ved Konjektur; her er oversat efter Dowdens: <i>Press'd by</i>.
   <w>Din Tjener</w>: Legemet.
   <b>147</b> synes gennem sin Slutningskuplet at være forbundet med 148.
   <b>148-149</b> ere knyttede til hinanden ved Tanken i deres Slutningskupletter.
   <b>153-154</b> variere samme Emne; om de staa i nogen virkelig Forbindelse med de foregaaende Sonetter, er usikkert.
</prose>
</body>
</text>

</workbody>
</kalliopework>

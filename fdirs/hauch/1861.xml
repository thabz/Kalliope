<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1861" author="hauch" status="complete" type="poetry">
<workhead>
   <title>Lyriske Digte og Romancer</title>
   <year>1861</year>
   <quality>korrektur1</quality>
    <notes>
        <note>Teksten følger samvittighedsfuldt førsteudgaven af C. Hauch: <i>Lyriske Digte og Romancer</i>, C. A. Reitzels Forlag, Kbh., 1861.</note>
    </notes>
   <pictures>
       <picture type="titlepage" src="1861-p1.jpg">Titelbladet har ordlyden ,,Lyriske Digte / og / Romancer / af / C. Hauch. // Kjøbenhavn. / C. A. Reitzels Forlag. / 1861.''</picture>
   </pictures>
   <source facsimile="11530806012B_color" facsimile-pages-num="284" facsimile-pages-offset="10">C. Hauch: <i>Lyriske Digte og Romancer</i>, C. A. Reitzels Forlag, Kbh., 1861.</source>
</workhead>
<workbody>

<section>
<head>
    <title>Blandede Digte</title>
</head>
<content>

<poem id="hauch2005052801">
<head>
    <title>Frederiksborg</title>
    <firstline>Deilige Slot med de glimtende Fløie</firstline>
    <!-- Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 245-247. -->
    <pictures>
      <picture src="frederiksborg-slotsbrand.jpg">Joachim Ferdinand Richardt: <i>Frederiksborg Slots Brand</i>, 1859. Det Nationalhistoriske Museum, Frederiksborg Slot.</picture>
    </pictures>
    <source pages="1-3"/>
    <quality>korrektur1,korrektur2,kilde,side</quality>
</head>
<body>
Deilige Slot med de glimtende Fløie,
Aldrig i Norden Din Lige man saae,
Issen Du strakte mod Himlen den høie,
Foden Du vasked i Bølgen den blaa.

Kløgtig med Kunst har en kongelig Mester,
Manet Dig frem over Vandenes Strøm,
Hvælvet Dit Tag over tusinde Gjester,
Fængslet i Stenen sin deiligste Drøm.

Skjøn som en Rose fra Feernes Riger,
Fast som det Ord, der blev talt af en Helt,
Stolt som et Fjeld, der mod Lyset opstiger,
Blinked Dit Taarn under Stjernernes Telt.

Rolig Du stod ved vor Fryd og vor Klage,
Tolk for den mægtigste Villies Bedrift, .
Stor som et Sagn fra de hengangne Dage,
Hugget i Stenen med gaadefuld Skrift.

Dristig sig hævende, svævende, ranke,
Strakte Du hundrede Spiir mod det Blaa,
Høi som en hellig, udødelig Tanke,
Vendt imod Himlen, mens Tiderne gaae.

Tusinde Billeder, mægtige Minder,
Vidner om Fortidens Storhed og Glands,
Vældige Runer, mod Dannemarks Fjender,
Vogted Du trolig bag Bøgenes Krands.

---

  Hvilken Larm! man raaber Brand,
  Trommen hvirvler, hvilken Jammer!
  Kongeborgen staaer i Flammer,
  Iil til Hjelp, hver Byens Mand!

  Vee, o vee, hvor vil det gaae!
  Alle Vindver selsomt lyser,
  Vinden tuder, Hjertet gyser,
  Vore Sprøiter er for smaa.

  Stærke Mure, Fortids Pragt,
  Hvad vi meente stod betrygget,
  Og for Evigheden bygget,
  Synker nu for Luens Magt.

  Gud, see naadig til os ned!
  Stenen brast og Bjælker knage,
  Ildens frygtelige Drage
  Hersker nu i Kongens Sted.

  Hører I, hvor Klokken slaaer?
  Som en Bøn om Hjelp det klinger,
  Sidste Gang i Luft den ringer,
  Før den smelter og forgaaer.

  Ingen Redning meer vi veed,
  Ilden sig mod Kirken vender,
  Tag og Spiir og Taarne brænder,
  Nu de sank i Luen ned.

  Falden er det stærke Huus,
  Mon det skal et Varsel være,
  Danmarks Glands og Danmarks Ære
  Skal de synke nu i Gruus?

  Nei, langt heller vil vi døe,
  Ingen Frygt vort Mod skal binde,
  Selv i Sorgen Kraft vi finde
  For at frelse Danmarks Ø.
</body>
</poem>

<poem id="hauch2002050902">
<head>
    <title>Fædrelandssang</title>
    <firstline>Morgendug, der sagte bæver i den lune Vind</firstline>
    <notes>
        <note type="credits">Bidrag fra Sven Sørensen.</note>
        <!-- Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 247-248. -->
    </notes>
    <source pages="4-5"/>
    <quality>korrektur1,korrektur2,kilde,side</quality>
</head>
<body>
Morgendug, der sagte bæver i den lune Vind,
Blomsterduft, der langsomt svæver fra den gamle Lind,
Alfeleg bag Skovens Sale,
Fuglesang i Foraarsdale,
Maanens Lys paa Bølgens Strømme,
Det er Danmarks Drømme.

Heltedaad, der aldrig glemmes selv i Tidens Høst,
Store Sagn, der evig gjemmes skal ved Sagas Bryst,
Hjerter, der af Troskab lue,
Mod, som Døden ei kan kue,
Ydmygt Sind i Glands og Lykke,
Det er Danmarks Smykke.

Slige Drømme, slige Smykker, hvo kan glemme dem!
Vilde Nogen her vel Lytte Danmarks gamle Hjem,
Hvor i Læ bag Egens Skygger
Skovens Fugl med Frihed bygger,
Mod det Land, hvor Vestens Slaver
Malm af Jord opgraver.

Nei, vi vil vort Hjem ei bytte bort for nogen Priis,
Her vi virke vil og leve paa de Danskes Viis,
Stærke, som vor Oldtids Minder,
Fuld af Kraft mod Danmarks Fjender,
Troe som Guld mod Drot og Rige,
Dem vi aldrig svige.
</body>
</poem>

<poem id="hauch2018032903">
<head>
    <title>Sang for de Danske Studenter</title>
    <toctitle>Sang for de Danske Studenter (paa Upsalatoget)</toctitle>
    <subtitle>paa Upsalatoget 1856</subtitle>
    <firstline>Naar Linden grønnes, og naar Gjøgen kommer</firstline>
    <source pages="6-8"/>
    <quality>korrektur1,kilde,side</quality>
</head>
<body>
Naar Linden grønnes, og naar Gjøgen kommer,
Naar Engen blomstrer i den friske Vaar,
Naar Kilden risler i den unge Sommer,
Naar Nattergalen høit i Lunden slaaer,
Naar Droslens Stemme gjennem Skoven klinger,
Da hæver sig en Længsel i vort Bryst,
Og tidt vi ønsked da, vi havde Vinger,
For bort at flyve mod en bedre Kyst.

Ja Længslens Aander boe i Danmarks Skove,
Paa Norges Fjelde, ved den svenske Strand,
Og tidt de seile paa den dunkle Vove,
Der skiller Danmarks Ø fra Skaanes Land;
Fra gammel Tid de vel er kjendt i Norden,
De drev den vilde Viking fra sit Hjem,
Og som en Trækfugl flyver over Jorden,
Saa fløi hans Snekke stolt paa Bølgen frem.

Men hvad han svgte dybt i Sydens Dale,
Bag Myrter skjult, bag Palmelundens Træer,
Og bag den tomme Pragt i Østens Sale,
Det bedre Land, det fandt han ikke der,
Det Land, hvor Livets bedste Frugter vinke,
Det Land, hvor Vaarens bedste Blomster groe,
Det Land, hvor Himlens bedste Stjerner blinke,
Det findes ei, hvor Østens Slaver boe.

Et selsomt Vanvid har os tidt bedaaret,
Og mangen Gang det fristed os igjen,
Saa vi en Afgud til vor Gud har kaaret,
Og for det Mindre gav det Søvrre hen;
Thi her i Norden er jo Livets Kilde,
Det Hjem vi søgte for paa Sydens Vei,
Saa heltestort, og dog med Øine milde;
Et bedre Hjem paa Jorden gives ei.

Ja, dybt i Nord den store Skat maa findes,
Det veed vi nu, det har vi skuet grant,
Der er det Hjem, hvortil vor Længsel bindes,
Hvor Uskyld end af Livet ei forsvandt;
Der er det varmt og skjønt og mildt at bygge,
Og Sangens Fugl har aldrig det forladt;
Det ligger skjult bag Heltegraves Skygge,
Men Nordens Hjerte slaaer i Gravens Nat.

Vor Vei da indad gaaer mod Nordens Indre,
Der Længslen vige skal for hellig Fred,
Der er det Land, hvor Tidens Stjerner tindre
Med større Glands og Kraft, end Syden veed;
Thi vil de unge Slægter did vi sanke,
Og der de vies skal ved Mindets Daab,
Og der de styrkes skal i Sjæl og Tanke,
Til Kamp for Nordens Fremtid og dens Haab.
</body>
</poem>

<poem id="hauch2018032904">
<head>
    <title>Sang ved Kongens Ankomst i Theatret</title>
    <firstline>Kjærlighed, Ungdom og Lykke forsvinder</firstline>
    <source pages="9"/>
    <quality>korrektur1,kilde,side</quality>
</head>
<body>
Kjærlighed, Ungdom og Lykke forsvinder,
Tiden bortvifter den jordiske Glands;
Kunsten dog griber de flygtende Minder,
Fletter dem sammen i Skjønhedens Krands.

Elskov, der leger med Smiil og med Taarer,
Viisdom og Kløgt, der bag Daarskab er gjemt,
Smerter, der adle den Sjæl, som de saarer,
Kalder den frem mellem Alvor og Skjemt.

Tanker, der skjultes i Glemselens Strømme,
Hemmelig Qval i Forbryderens Bryst,
Hjerternes Higen og lønligste Drømme,
Laaner den Skikkelse, Legem og Røst.

Frihed, der Vei gjennem Kampen sig bryder,
Folket, der lider ved Fyrsternes Feil,
Folket, der frelses ved Fyrsternes Dyder,
Viser den os i sit tryllende Speil.

Vel da den Drot, som i Sorg og i Glæde,
Lytted til Retfærds og Frihedens Kald,
Kommende Sagn skal erindre hans Hæder,
Seent skal han glemmes i Kunsternes Hal.
</body>
</poem>

<poem id="hauch2018032905">
<head>
    <title>Til Hendes Majestæt Dronning Karoline Amalia</title>
    <toctitle>Sang til Karoline Amalia</toctitle>
    <subtitle>Sungen ved en Fest paa Skydebanen</subtitle>
    <firstline>Saalænge Danmarks Hjerte for Mildhed end kan slaae</firstline>
    <source pages="10-11"/>
    <quality>korrektur1,kilde,side</quality>
</head>
<body>
Saalænge Danmarks Hjerte for Mildhed end kan slaae,
Vist aldrig det ganger af Minde,
Hvad stille Du har virket, mens Tiderne gaae,
Alt under de blomstrende Linde.

Og skjøndt Du blev kaldet til Høihed og til Glands,
Det aldrig os ganger af Minde,
At dog ei Jordens Glimmer bedaared Din Sands,
Alt under de blomstrende Linde.

Og skjøndt Dig Himlen smykked som Lilien i dens Pragt,
Det aldrig os ganger af Minde,
At dog Din største Skjønhed i Sjælen blev lagt,
Alt under de blomstrende Linde.

Til Armods ringe Bolig udstrakte Du Din Haand,
Det aldrig os ganger af Minde,
Du mildned mangen Smerte med Kjærligheds Aand
Alt under de blomstrende Linde.

Med moderligt Øie Du vogted Danmarks Smaa,
Det aldrig os ganger af Minde,
Du vendte Sorg til Glæde, hvorhen Du mon gaae
Alt under de blomstrende Linde.

Og tusinde smaa Hænder, der ikke kjende Svig,
Det aldrig os ganger af Minde,
De folde sig nu daglig til Bønner for Dig
Alt under de blomstrende Linde.

Derfor, naar vi samles med Dannerkongen her,
Hvis Daad ham til Folket mon binde,
Vi mindes ogsaa Dig, der ham stander saa nær,
Du Dronning ved de blomstrende Linde!
</body>
</poem>

<poem id="hauch2018032906">
<head>
    <title>Til Samme</title>
    <firstline>Mangen Leg af Lykkens Luner maatte Danmark see</firstline>
    <source pages="12"/>
    <quality>korrektur1,kilde,side</quality>
</head>
<body>
Mangen Leg af Lykkens Luner maatte Danmark see,
Hulde Dronning trolig deler Du dets Vel og Vee,
Vender Sorgen om til Glæde,
Trøster dem, som bittert græde,
Haab og Hjelp og Redning sender
Du med milde Hænder.

Mangen Gjerning skal forgjettes, mangt et Minde døe,
Men hvad Du med ædel Villie virked paa vor Ø,
Det ved Danmarks Hjerte gjemmes,
Det skal aldrig døe og glemmes,
Mens den danske Sang og Tale
Klinger gjennem Dale.

Hist, hvor Morgenstjerner drømme nær ved Lysets Hav,
Hist, hvor Himlens Aander svømme langt fra Tid og Grav,
Hist, hvorhen Din Længsel higer,
Hist, hvor Sorg og Smerte viger,
Og hvor Jordens Glands forsvinder,
Der Din Løn Du finder.
</body>
</poem>

<poem id="hauch2005052802">
<head>
    <title>Ved Prof. Christian Lütkens Død</title>
    <toctitle>Ved Prof. Chr. Lütkens Død</toctitle>
    <subtitle>1856</subtitle>
    <firstline>Aand, som Intet kunde bøie</firstline>
    <!--  Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 248-249. -->
    <source pages="13-14"/>
    <quality>korrektur1,korrektur2,kilde,side</quality>
</head>
<body>
Aand, som Intet kunde bøie,
Ingen Sygdom, intet Savn,
Høie Sjæl, som Faa kun kjendte,
Fandt Du nu Din rette Havn?

Aldrig nogen Aand jeg mødte,
Mere fri og mere stærk,
Uberørt af Ros og Dadel,
Virked Du kun for Dit Værk.

Fri og stærk, trods Sygdoms Lænke,
Fast og tro, trods Verdens Svig,
Ubekjendt, og dog saa mægtig,
Uden Guld, og dog saa rig.

Større vist, end mangen Storhed,
Der dog prises høit paa Jord,
Aldrig, for at tækkes Nogen,
Har Du sagt et usandt Ord.

Til Du sank i Gravens Bolig,
Var Du stedse Sandheds Tolk,
Høit for Frihed slog Dit Hjerte,
Høit for Danmarks Land og Folk.

Faste Sjæl og stærke Tænker,
Med et Hjerte tro som Guld,
Skjøndt Dit ædle Hoved blegned,
Skjøndt Dit Legem sank i Muld;

Skjøndt besløret her Du vandred,
Bøiet længst mod Gravens Rand:
Skal Du hist dog mægtig straale,
Som en Sol i Aanders Land.
</body>
</poem>

<poem id="hauch2005052803">
<head>
    <title>Sang ved Naturforskermødet i Kjøbenhavn</title>
    <toctitle>Sang ved Naturforskermødet i Kjøbenhavn 1860</toctitle>
    <subtitle>i Sommeren 1860</subtitle>
    <firstline>Naturens ædle Dyrker begjerer ei den Krands</firstline>
    <!--  Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 250-251. -->
    <source pages="15-16"/>
    <quality>korrektur1,kilde,side</quality>
</head>
<body>
Naturens ædle Dyrker begjerer ei den Krands,
Der falmer i Tidernes Vande,
Han agter kun og ønsker og søger den Glands,
Der lyser fra Evighedens Strande.

Og Ørkenens Veie, de standser ei hans Fod,
Ei Vindenes dræbende Skare,
Og Iispolens Aande, den kuer ei hans Mod.
Han ændser ei Savn eller Fare.

De mægtige Skikkelser i Verdens ældste Grav,
De Rædsler, som Bølgedybet gjemmer,
De blinkende Verdner i Melkeveiens Hav,
Og Afgrundens vældige Stemmer;

Og Rosernes Rødmen og Nattergalens Sang,
Mens Skovduen reder sit Leie,
Og Døgnfluens Flagren og Himmellysets Gang,
De vise ham den Eviges Veie.

Og Stjernedybets Gaader, dem grunder han ud,
Ei Tidernes Lænker ham fanger,
Og Lynet han tvinger at vorde Tankens Bud,
Og Dampen er hans dristige Ganger.

De rigeste Skatte han finder under Muld,
Hans Aand gjennem Afgrunden vanker,
Han skjenker dem til Verden, han lønnes ei med Guld,
Hans Løn er de evige Tanker.

De Tanker, der flyve som Svaner over Sø,
Til Under for de fjerneste Lande,
Og aldrig kan ældes og aldrig kan døe,
Og sænkes i Glemselens Vande.
</body>
</poem>

<poem id="hauch2002050903">
<head>
    <title>Vossevangen</title>
    <subtitle>En Bondekarls Sang af et utrykt Lystspil</subtitle>
    <firstline>Paa Vossevangen der vil jeg boe</firstline>
    <notes>
        <note type="credits">Bidrag fra Sven Sørensen.</note>
        <!--  Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 251-252. -->
    </notes>
    <source pages="17-18"/>
    <quality>korrektur1,kilde,side</quality>
</head>
<body>
Paa Vossevangen der vil jeg boe,
Der voxer Kløver over Høie,
Der gaaer hver Ungkarl med blanke Skoe
Og med en sølvknappet Trøie.
Der dandse Piger med Baand i Haar,
De lange Fletninger til Jorden naaer.
Ja, tro Du mig,
Jeg siger Dig,
Der er det fagert at leve.

Og der staaer Hassel og Birk og El,
Og der staaer Blaabær paa Lien,
Og der staaer Geden saa høit paa Fjeld,
Og Elven løber forbi 'en.
Paa Marken voxer den grønne Løg,
Og Hjorden vogtes af den vilde Gjøg;
Ja, tro Du mig,
Jeg siger Dig,
Der er det fagert at leve.

Der staaer en Seljepiil i Dalen trang,
Der boer en Huldre bag Stene.
Der falder Tiden mig aldrig lang,
Selv naar jeg sidder der alene;
For Engen dufter, og Droslen slaaer,
Og Huldren synger, mens Elven gaaer;
Ja, tro Du mig,
Jeg siger Dig,
Der er det fagert at leve.
</body>
</poem>

<poem id="hauch2002092908">
<head>
    <title>Den Forladte</title>
    <subtitle>En ung piges Sang af et utrykt Lystspil</subtitle>
    <firstline>De Bølger de skylle, de skylle mod Land</firstline>
    <!-- Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 251-252. -->
    <source pages="19"/>
    <quality>korrektur1,kilde,side</quality>
</head>
<body>
De Bølger de skylle, de skylle mod Land,
Under Lide,
De Tanker de færdes saavidt over Vand,
Mig tvinger den lønlige Qvide.

Paa Bjerget der brænder, der brænder et Baal
Under Lide,
At skilles fra sin Ven, er den beskeste Skaal,
Mig tvinger den lønlige Qvide.

Ak vidste, ja vidste jeg, hvor nu han mon gaae
Under Lide,
Hvo Kjærlighed ei kjender, han kan mig ei forstaae,
Mig tvinger den lønlige Qvide.
</body>
</poem>

<poem id="hauch1861a2">
<head>
    <title>Vaaren</title>
    <firstline>Kun en eneste Gang, mens de lethenglidende Timer</firstline>
    <source pages="20-23"/>
    <keywords>heksameter</keywords>
    <quality>korrektur1,kilde,side</quality>
</head>
<body>
Kun en eneste Gang, mens de lethenglidende Timer
Med ustandselig Iil fuldende det aarlige Kredsløb,
Vender en himmelsk Gud sine Vingers Flugt imod Jorden,
Fulgt af den mildeste Duft, af Vestenvinden og Duggen,
Af Lysalfernes Flok og af purpurfarvede Skyer,
Kaster et Ildblik ned, der dæmpes mildt gjennem Taarer,
Svinder saa hurtig igjen, før vi ret har betragtet hans Skjønhed.
Ak, vi see kun et Blik, og dog en uendelig Verden
Kalder det frem paa Fjeld og i skovomkrandsede Dale.
Vinterens Iisdiadem er brudt, dens Scepter er smeltet
I Dugperlernes Glands, der neddrysse fra Skyernes Veie;
Flygtet den er paa sin Hest, den aldrighvilende Stormvind,
Ryster ei meer fra Sky sine vildthenflagrende Lokker,
Der nedsende den kolde Snee over Mark over Enge;
Thi Opstandelsens Aand har derørt det stivnede Jordliv,
Et Mirakel er skeet, den længsthentørrede Riisqvist,
Skjøndt det syntes umuligt, skyder igjen sine Blade,
Den henvisnede Vintergreen bedækkes med Blomster.
Vaaranemonerne trænge sig frem paa Vang, Hyacinthen
Aabner for Solen sit Blik, mens i Græsset Violerne dufte.
Nattergalen synger i Lund og mangfoldige Fugle
Sankes i Skovens Hal for at hilse den deilige Vaargud.
Frøen opdukker af Sø og af sivomskyggede Vandkjær
For at blande sin Røst med de jubelsyngende Stemmer,
Larven brister i Jord, og gjennem Afgrundens Porte
Trænger det solklare Blik, og det dunkle Kryb sig bevæger
Frem af sit Midnatsmulm, medens Sommerfuglen opløfter
Vingernes spraglede Dobbeltpar mod det hellige Luftblaa,
Liig en flyvende Blomst; det er, som Sjælen blev baaren,
Efter mangfoldige Sekters Kamp og uendelig Smerte,
Gjennem Tidernes Strøm tilbage til Skabelsens Barndom,
For vort Liv var besmittet med Synd, da de evige Magter
Venlig nedstege fra Sky til Menneskets Bolig, og smykked
Med en uvisnelig Ungdomskrands de uskyldige Slægter.
Ak, men det er kun en Drøm, en fjern, forgængelig Afglands
Af det evige Liv, hvortil en uendelig Hjemvee
Drager Menneskets Sjæl; men uagtet Vaaren forsvinder,
Liig det flygtige Regnbuskjær, der glimter i Luften,
Er den tilstrækkelig dog for at vække det døde Naturliv,
Og gjenføde den Kraft, der svandt i Vinterens Gravmulm.
Til en flygtigforsvindende Drøm, et vidunderligt Billed
Af vort evige Hjem blev Tidens Foryngelse knyttet.
</body>
</poem>

<poem id="hauch1861a3">
<head>
    <title>Høsten</title>
    <firstline>Storken er flygtet længst, og Sangerfuglenes Qviddren</firstline>
    <source pages="24-27"/>
    <keywords>heksameter</keywords>
    <quality>korrektur1,kilde,side</quality>
</head>
<body>
Storken er flygtet længst, og Sangerfuglenes Qviddren
Høres ei meer i Skovens Krat, deres Tunger forstummed,
En efter En forsvandt og fulgte sin herskende Dronning
Nattergalen paa Vei; selv de lethenglidende Svaler
Fletter ei meer under Sky i kunstigslyngede Kredse,
Baarne ved Vingernes Kraft, et usynligt Net gjennem Luften.
Nys for Dæmringens Stund jeg dem saae, de flagred i talløs-
Sværmende Flok, tilsidst de sig hviled paa Gavl og paa Tagryg.
Men da Morgensolen opsteg og speiled sit Aasyn
I Dugperlernes Ring paa de dybtnedbøiede Græsstraae,
Svundne de var af vor By, de fløi i den kølige Høstnat
Ned imod Syd, dem ledte paa Vei det sildige Maanskin.
Vindens Fugl kun dvæler endnu, og Uglen i Taarnet
Skriger ved Midnatstid, thi den hader det herlige Dagslys;
Derfor den glæder sig meest, naar Mørket opløfter sit Hoved,
Høit den synger en Gravsang over det visne Naturliv,
Mens det fletter sin Dødningkrands af det spraglede Løvværk,
Mindende fjernt om Vaarens Pragt, som Oldingen minder
Om den Barndomsstund, da Livet begynder sit Kredsløb.
Ak, hvor forskjellige dog! Thi nu den faldende Plaskregn
Strømmer paa Jorden ned, mens Skyen hensmelter i Taarer,
Stormen sig dreier i Hvirvelflugt med uendelig Susen,
River den sidste Bladpragt bort fra de skjælvende Grene;
Træder saa Fuldmaanens Aasyn frem bag de drivende Skyer
Ligner den fast et Lig, som ved Midnat stiger af Graven,
Kaster paa Jord et Dødningskjær med selsomme Miner.
— Dog jeg elsker den Tid, da Naturen aner sin Dødsstund;
Aldrig syntes den mig saa stor og uendelig herlig,
Selv naar Vaaren gjester vort Land, med de deilige Blikke,
Liig Hyacinthens Blomst, med Auriklernes Krands om sin Tinding,
Som i den kølige Høstens Tid, naar den vilde Kastanies
Træ og den knudrede Eg med den rødligfarvede Bladkrands
Vente paa Døden med Ro. Ja selv i den vildeste Plaskregn,
Eller naar Stormen i Hvirvelslugt med uendelig Susen
River den sidste Bladpragt bort fra de skjælvende Grene,
Eller naar Fuldmaanens lysende Hoved sig viser ved Midnat,
Kastende ned et Dødningskjær paa det falmede Landskab,
Synes Naturen endnu mig stor og deilig at skue.
Dybt bag det visnede Løv sig gjemmer en hemmelig Tanke
Om Gjenfødelsens Magt; den skjulte Knop er tilstede,
Minder endnu bag Vintersnee om Opstandelsens Foraar,
Og om det Liv, der aldrig skal døe; naar den deiligste Pragtblomst
Blegner i Støvets Land, da glimte de evige Stjerner
Høit paa det natklare Blaa med dobbelt Glands, og hvad Dagen
Aldrig at skimte formaaer, det i Midnatsmørke vi skue.
Derfor, Du hellige Høst, er Du Jordens Ven, og Dig elsker
Høit hver alvorlig Natur, Du Naturens tragiske Musa;
Thi naar Jordlivsglandsen henveires i Støv og i Stormvind,
Drager Dit evige Lysvæld Menneskets Blik mod det Høie.
</body>
</poem>

<poem id="hauch2018032913">
<head>
    <title>Digteren og den tragiske Musa</title>
    <firstline>Siig mig, høie Musa, Du, som er saa stor og rig</firstline>
    <source pages="28-30"/>
    <quality>korrektur1,kilde,side</quality>
</head>
<body>
<nonum><center>Han</center></nonum>

Siig mig, høie Musa, Du, som er saa stor og rig,
Hvorfor flygte Verdens Børn, hvergang de skue Dig,
Hvorfor vende de sig bort, hvergang Du Harpen slaaer,
Hvorfor er det eensomt tidt omkring. Dig, hvor Du gaaer?


<nonum><center>Hun.</center></nonum>

Seer Du ei mit dunkle Øie, hvori Sorgen boer,
Hvorfra Haabet svundet er om varigt Held paa Jord,
Seer Du ei de blege Kinder og den hvasse Dolk,
Mærker Du det ei, jeg er den strenge Sandheds Tolk?
Al den Magt, der ei af Retfærds Aand sig lede lod,
Al Berømthed, der er plettet med uskyldigt Blod,
Al den Hæder, der blev kjøbt med underfundigt Spil,
Al den Kraft, der kun sig selv, sin egen Høihed vil,
Hvert et Meteor, der svulmer frem i Taagedunst,
Blændende ved indbildt Storhed og ved Skinnets Kunst,
Al den falske Flitter, der bedaarer Støvets Sands,
Liig den lette Regnbu', med en laant og flygtig Glands,
Hver en Blomst, der Øiet tryller her paa Tidens Vei,
Men der har sin skjulte Rod i Evigheden ei;
Mængdens Jubel, Guld og Rigdom, al den ydre Pragt
Der af Døgnets Aand tilbedes: synke for min Magt,
Veires af min Aande hen, som Skovens visne Løv,
Der af Vintervinden gribes, hvirvles hen i Støv.
Derfor viger Mængden bort, hvergang jeg Harpen slaaer,
Derfor er det eensomt tidt omkring mig, hvor jeg gaaer.
Verden elsker ei den Dag, hvorpaa hver Hovmodsaand
Blegner, synker som et Intet hen for Retfærds Haand,
Og hvorpaa hvert Afgudsbilled, som den krandset har,
Skues nøgen i sin Afmagt gjennem Sandheds Glar.
</body>
</poem>

<poem id="hauch2005052804">
<head>
    <title>Hellebæk</title>
    <firstline>Sangrige Danmark, Du Moder til Helte</firstline>
    <!-- Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp.255-256. -->
    <source pages="31-32"/>
    <quality>korrektur1,kilde,side</quality>
</head>
<body>
Sangrige Danmark, Du Moder til Helte,
Smilende mildt under Bølgernes Dands,
Aldrig jeg skued Dit søgrønne Bælte,
Smykket med Perler, i skjønnere Glands.

Alt hvad er spredt for den Vandrendes Øie
Rundt i vort Land, det har samlet sig her,
Kornrige Dale med grønklædte Høie,
Indsø med Hav og de deiligste Træer;

Duftende Kløver bag dæmrende Skove,
Mægtige Bøge, der speiles i Vand,
Roser, der blusse ved rullende Vove,
Rislende Bække, der lege ved Strand.

Snekker, der Vei gjennem Dybet sig baner,
Færdes paa Søen i tusinde Tal,
Glide paa Bølge, liig sneehvide Svaner,
Himlen sig speiler i Vandets Krystal.

Stormen dog vexler med solklare Dage,
Kattegat bruser mod Sverriges Strand,
Kullen det kaster mod Danmark tilbage,
Deiligt at see er det stormende Vand.

Uveiret svinder, og Maanen sig hæver,
Klar som en Aand, der opstiger af Muld,
Lysende Drømme paa Bølgerne svæver,
Vandet sig blander med Straaler af Guld.

Alferne Vei over Lysbroen finder,
Lege med Maanskin med Luft og med Hav,
Kronborg jeg seer med de glimtende Tinder
Kneisende stolt over Seklernes Grav.

Langsomt nedstiger den dalende Maane,
Solen forjager den flygtige Sky,
Nærmere skuer jeg Sverrig og Skaane,
Venskab fornyes, naar Taagerne flye.

Deilige Strand, med vor Oldtid fortrolig,
Fremtidens Syner dog ligge dig nær;
Kunde jeg vælge paa Jord mig en Bolig,
Visselig troer jeg, jeg valgte den her.
</body>
</poem>

<poem id="hauch2005052805">
<head>
    <title>Fisken fra Fjeldsøen</title>
    <subtitle>En Fabel</subtitle>
    <firstline>Høit imod Norden i en stille Dal</firstline>
    <!--  Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 257-259. -->
    <source pages="33-36"/>
    <quality>korrektur1,kilde,side</quality>
</head>
<body>
Høit imod Norden i en stille Dal
En Sø sig snoede mellem Klipper graae,
Omkrandset rundt af store dunkle Skove,
Hvor Øxens Lyd endnu var aldrig hørt,
Men tusind Fugle bygged i dens Grene,
Sikkre for Jægrens Piil og for hans Snarer,
Og tusind Fiske leged dybt i Søen,
Hvor ingen Fiskerkrog, bag Madding skjult,
Fristed til Nydelser, der bragte Døden,
Hvor intet Fiskergarn i Dybets Gange,
Udspredt med snedig Kunst, dem kunde fange.

En Fjeldfisk nærmed sig den dunkle Bred,
Der var den klækket ud bag Skovens Grene,
Hvor Bølgen risled under sorte Stene,
Mens Pilen luded over Vandet ned.

En vældig Flod forbandt det stille Bjergvand
Med det uendelige store Hav,
Man hørte tydelig dens fjerne Brusen,
Mens Aftensolen ved dens Udspring lued,
Den unge Fjeldfisk det med Undren skued.
,,Ak!'' tænkte den, mens sagte frem den svømmed,
Hvor El og Birk og Piil om Søen skygged,
,,Her er det koldt og mørkt, som var det Midnat,
,,Men hisset glimter det med røde Lyn,
,,Naar jeg det seer, det blænder fast mit Syn.''

De dunkle Bølger under Klippen glide,
Det var som om de hvisked ved dens Side
Om store Vandringer og fjerne Reiser,
Om sære Eventyr, da de sig hæved
Op under Himlen mellem Luftens Skyer,
Og let bevingede mod Maanen svæved,
Saa var de sunkne ned igjen paa Jord,
Og havde hvilet sig i Fjeldets Sale,
Og havde suset gjennem lyse Dale,
Og havde sænket sig i dunkle Huler,
Og havde styrtet sig i Havets Strømme,
Og havde leget dybt i Afgrundsdybet,
Og havde drømt uendelige Drømme,
Og skuet underlige, vilde Syner
Samt gylden Overflod i lune Vande,
Og sølvblaae Fiske ved de fjerne Strande,
Og sjeldne Skatte, der ei fandtes her
I disse Skygger under Nordens Træer.

— Da blev den greben af en selsom Drift,
Det stille Bjergvand syntes den et Fængsel,
En mægtig Higen drog den mod det Fjerne,
Den vilde vandre med den gyldne Flod
Imod den store ubekjendte Sø,
Hvor sølvblaae Fiske leged under Ø,
Og der med Aftenglandsen var fortrolig,
Den meente, Solen havde der sin Bolig.

Og den sig nærmed til den brede Strøm,
Og den blev greben af de vilde Vande,
Og den blev ført mod ubekjendte Strande,
Det var, som drømte den en selsom Drøm.

----

Men ak! den Glands og Herlighed, den søgte,
Den gyldne Overflod, den fandt den ei,
Men tusind Farer krydsede dens Vei,
Søulven mødte den bag sorte Stene,
Sælhunden trued den med skarpe Tænder,
Og den blev jaget af den glubske Hai,
Uhyrer skued den paa Havets Bund,
Og fæle Kæmpedyr, der suged sig
Med tusind Munde fast om deres Bytte,
Og uden Ledemod sig frem bevæged;
Og Hvirvelvinde hørte tidt den suse,
Og vilde Brændinger mod Klippen bruse,
Og overalt den skued Angst og Nød
Og stumme Rædsler, Kamp og Mord og Død,
Og Livets Vugge, det uhyre Hav,
Syntes den nu kun som en dunkel Grav,
Og aldrig blev den meer i Hjertet fro,
Og hvor den vandred, fandt den aldrig Ro,
Og skjøndt med mangen Strand den blev fortrolig,
Den ingensteds fandt Vei til Lysets Bolig.

Da drømte den igjen om svundne Dage,
Og længtes inderlig derhen tilbage,
Hvor Fjeldets Sø bag Nordens Skov sig dølger,
Hvor glad den leged i sin Barndoms Tid,
Men aldrig fandt den Veien mere did,
Den fandt sin Død i Sydens fjerne Bølger.
</body>
</poem>

<poem id="hauch2005052806">
<head>
    <title>En Erindring</title>
    <firstline>En Elv bag tvende Klipper</firstline>
    <!--  Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 259-261. -->
    <source pages="37-39"/>
    <quality>korrektur1,korrektur2,kilde,side</quality>
</head>
<body>
En Elv bag tvende Klipper
I Dybet jeg saae,
Dens Bølger vare sorte,
De Klipper dunkelgraae.

Der groede Hindbærbuske,
Der stod et Rosentræ,
Der sad jeg tidt som Barn
Bag Fjeldet i Læ.

De Klipper var saa dunkle,
Heel dybt var Elvens Vand,
Forellerne sig skjulte
Bag Klippernes Rand.

Der slog ei Nattergale,
Der hørtes Gjøgen ei,
Men Droslen og Solsorten
De sang paa Skovens Vei.

Heel ofte stod jeg eensom
Ved Elvens dunkle Bred,
Min Fiskerstang jeg sænked
I Vandbølgen ned.

Der fanged jeg Foreller,
Der var jeg glad og fro,
Jeg troede vist, at Alfer
Bag Klipperne mon boe.

Jeg syntes, at jeg saae dem
Bag Dalens Taager staae,
Og naar jeg derpaa tænker,
Det end mig synes saa.

Dog det er længe siden.
Og Timerne bortrandt,
Men hvad jeg der opleved,
Mig ei af Minde svandt.

Hvor vidt og fjernt jeg vandred
Til Sydens Lande ned,
Dog aldrig har jeg skuet
Saa underligt et Sted.

Jeg maatte det forlade,
Jeg saae det aldrig meer.
Dog tidt i mine Drømme
Klart jeg endnu det seer.

Naar Eventyr jeg hørte
Om et fortryllet Land,
Da maatte tidt jeg tænke
Paa Elvens dybe Vand;

Og paa de dunkle Klipper,
Og paa det Rosentræ,
Hvor tidt jeg sad bag Busken
Og Fjeldet i Læ.

Og skal af Jordens Minder
Et Hjem jeg bygge hist,
Da vil den Elv gjenfødes,
Det veed jeg ganske vist.

Dertil de dunkle Klipper
I Dalen dyb og trang,
Og Roserne, der blussed
Ved Vandbølgens Sang.
</body>
</poem>

<poem id="hauch2018032917">
<head>
    <title>De tvende Veie</title>
    <firstline>Du til Poesi vil offre dit Liv, ak, har Du nøie betænkt det</firstline>
    <source pages="40-43"/>
    <quality>korrektur1,kilde,side</quality>
</head>
<body>
Du til Poesi vil offre dit Liv, ak, har Du nøie betænkt det,
Og feiler dybt i Sjælen skjult Du en stor, uendelig Rigdom,
Istand til at fylde den lange Tid fra din Ungdomsvaar og til Graven.
Og mærker i eensomme Timer Du en sær, vidunderlig Gysen,
Der blander sig med henrivende Lyst, og med et hemmeligt Klarsyn,
Og trænger sig ind i Din inderste Marv og vækker utallige Tanker,
Samt kalder en Verden af Mørket frem, som Lynet, der glimter i Natmulm.
Ja, da er det klart, med usynlig Haand har da den hellige Musa
Neddrysset i Len af Castales Væld paa Dig Indvielsens Draaber,
Som ligne den Dug, der i Morgenglandsen blinker som Perler paa Græsstraae,
Og tvinger den fasttillukkede Knop at aabne sit Bæger for Lyset;
Den Verden, der for var ubekjendt, liig den hundredbladede Rose,
Imens den hviler i Knoppens Svøb, nu sees af undrende Slægter.
Har saadan Du følt Indvielsens Kraft, og har den evige Musa
Din Sjæl beaandet og mildt berørt Dit Blik og de svulmende Læber,
Saa skimte du kan i Sandheds Speil, hvad i Nat sig skjuler for Mængden,
Da bærer det Frugt, hvis ikke Du selv ved egen Skyld det forspilder,
Og trænger frem omsider med Magt og vækker usigelig Glæde
I hvert et Bryst, der endnu paa Jord kan gribes af dybere Syner.
Men ak, der gives en anden Vei, uendelig fjern fra den første,
Thi har Du et overfladisk Talent, og forstaaer at lege med Skallen,
Endskjøndt Du mangler den høie Natur, det Blik, der skuer i Dybet,
Og skjøndt i Din Røst den Malm ei klinger, der trænger til Hjertet og Sjælen,
Dog vinder Du Tidens Bifald let, naar betale Du vil, hvad det koster,
Ja, selv om Du kun er en liden Dverg, som leger Skjul i den Rustning,
Der smedet blev til Manddomsgjerning i længsthenblegnede Sekler,
Og selv om bag Sprogets ziirlige Form en fattig Tanke Du skjuler,
Hvad eller du hylder den platteste Smag for Guld og timelig Vinding,
Dog Mængdens Blik bedrager Du let, den forsker just ikke saa nøie,
Naar blot Du med Smigerkunster forstaaer at hylde Tidernes Vanart,
Thi ei alene ved redelig Gjerning, men ofte ved List og ved Trykværk,
Navnkundighed stor erhverves kan, og om just ikke den varer
Til evig Tid, dog Døgnets Mund og Øieblikket Dig priser.
Ja, vandrer Du rundt og bøier Din Ryg selv for den elendigste Stymper,
Som anonym forstaaer med sin Pen at hjelpe sin trængende Næste,
Og strøer Du Honning for hver en Hveps, der har en Braad og kan stikke,
Journaler da selv Du vinde kan og Recensenter i Mængde.
Erhverver Du saa med Snildhed Venner, der garantere Din Fremtid,
Da nævnes Du snart som et stort Geni, thi Skinnet bedrager de Fleste,
Og høster omsider umaadelig Ros og prises i Vers og i Prosa.
— Dog Digtningens Musa neppe Du lokker, min Ven, med Ros i Aviser,
Ja selv om Du hædres med Fakkeltog, og om man Hestene spændte
Fra Vognen og drog Dig frem i Triumph, hun visselig agter det neppe.
Ja havde Du end et sandt Talent, det forspildes maa, naar med Falskhed,
Med Løgn og Bedrag og ussel Kunst Du besmitter Dig selv og Din Fremtid,
Den falske Berømthed kan vare maaskee et Aar eller ti eller tyve,
Dog kommer engang Gjengjeldelsens Dag, da Sæbeboblerne briste,
Da Laurbærkrandsen, vunden med List og ved mangfoldige Rænker,
Skal rives med Haan fra Din Isse bort og offres til Glemselens Vande.
</body>
</poem>

<poem id="hauch2005052807">
<head>
    <title>Den forgangne Tid</title>
    <firstline>Vilde forfra Du begynde Dit forsvundne Liv igjen</firstline>
    <!--  Carsten Hauch: <i>Udvalgte Skrifter</i>, I-III, Poul Schjærf (red.), Holbergselskabet, Kbh., 1926-29, bd. III, pp. 262-263. -->
    <source pages="44-45"/>
    <quality>korrektur1,kilde,side</quality>
</head>
<body>
,,Vilde forfra Du begynde Dit forsvundne Liv igjen
,,Med dets Fryd og lange Smerte?'' saa Du spørger mig, min Ven,
,,Med dets Kamp og vilde Stræben, med dets korte Ungdomsleg,
,,Med dets lette Regnbufarver, der med Pragt i Skyen steg,
,,Med den Tid, da Hjertet banked i sin første Elskovsdrøm,
,,For Din unge Kraft blev kuet i den tunge Modgangsstrøm,
,,Med de Skuffelser og Syner, der som Taager svandt i Luft,
,,Med de lyse Morgendrømme, med den milde Rosenduft,
,,Dengang Sommerfuglestøvet laante Dine Vinger Glands,
,,Da din Tinding end var smykket med den friske Foraarskrands?''

— Aldrig vilde jeg begynde mit forgangne Liv igien,
Med dets korte Morgendrømme, der i Sky blev veiret hen,
Med dets lyse Regnbufarver, der kun var et løiet Skin,
Med dets Skuffelser og Syner, der svandt hen som letten Vind,
Med dets tunge bittre Kampe, Somrens Arbeid, Høstens Slud,
Dengang alle Haabets Stjerner syntes slukt i Taager ud.
Men at jeg har Livet levet fra dets Foraar til dets Høst,
Lært dets Glæder at vurdere, at forstaae dets Sorg og Lyst,
Og at finde midt i Stormen i mit eget Hjerte Fred,
Derfor takker jeg den Gud, der sendte mig i Støvet ned.
</body>
</poem>

<poem id="hauch1861a1">
<head>
    <title>Trøst i Modgang</title>
    <firstline>Vender sig Lykken fra Dig</firstline>
    <source pages="46"/>
    <quality>korrektur1,korrektur2,kilde,side</quality>
</head>
<body>
Vender sig Lykken fra Dig,
Bli'er Du i Støvet traadt,
Og bli'er af Fjender spottet,
Af Venner selv forraadt,

Du skal det lidet agte,
Naar Du Dig selv ei sveg,
Vi sendtes hid til Arbeid,
Og ei til Lyst og Leg.

Men hist, hvor Aander svømme,
Paa Melkeveiens Hav,
Hvor Livets hvide Svaner
Opstaae af Tid og Grav,

Der skal det aabenbares,
Hvad Du har tænkt saa tidt,
At den skal høiest glædes,
Som allermeest har lidt.

Thi Smerten er kun Vrangen
Af Salighedens Dragt,
I Dybets dunkle Kilder
Speiler sig Lysets Pragt.
</body>
</poem>

<poem id="hauch2001050102">
<head>
    <title>Afsked fra Verden</title>
    <firstline>Det er paa Tiden, bort jeg vandre maa</firstline>
    <notes>
        <note type="credits">Bidrag fra Brian Bentsen.</note>
    </notes>
    <source pages="47-48"/>
    <quality>korrektur1,korrektur2,kilde,side</quality>
</head>
<body>
Det er paa Tiden, bort jeg vandre maa,
Den blege Død har lammet mine Kræfter,
Det dunkle Eventyr jeg skal bestaae,
Som Sjælen frygter og dog længes efter.

Hvad meest jeg elsked, fandt i Graven Skjul,
Og ingen Ungdomsven jeg har tilbage,
Jeg stod i Verden som en fremmed Fugl,
Hvis Sang kun var et Suk fra svundne Dage.

Hvad jeg har virket, har jeg fast forglemt,
Det spredtes rundt som Løv for kolde Vinde,
Kun Eet jeg veed, det har mit Hjerte gjemt,
Min Barndoms Tro, den gik mig ei af Minde.

Og jeg har forsket rundt i mangen Bog,
Og jeg har siddet ved de Vises Side,
Trods deres Ord dog blev jeg lige klog
Paa det, som allerhelst jeg vilde vide.

Thi Jordens Kløgt ei give kan Besked
Om hvad der skimtes gjennem Gravens Rifter,
Og hvad enfoldig Fromhed her ei veed,
Det sees ei heller i de Vises Skrifter.

Dog var der Een, hvis Øie længer saae,
Hvis Ord skal staae, naar Jordens Kløgt forsvinder,
,,Hvo ikke bli'er som en af disse Smaa,''
Saa talte han, ,,ei Himlens Veie finder.''<note>Cf. <xref bibel="bibelmatt18,3"/>.</note>

Du Frelsens Aand, forlad da Du mig ei!
Og tag den Kundskab bort, der mig forvilder!
Udslet min Synd og led Du mig paa Vei,
Igjennem Dødens Nat til Livets Kilder!
</body>
</poem>

<poem id="hauch2018032921">
<head>
    <title>Et mystisk Digt</title>
    <toctitle>Et mystisk Digt (efter Novalis)</toctitle>
    <subtitle>Efter Novalias</subtitle>
    <firstline>Naar Tal ikke meer og ei Figurer</firstline>
    <!-- TODO: Find originalen -->
    <source pages="49"/>
    <quality>korrektur1,kilde,side</quality>
</head>
<body>
Naar Tal ikke meer og ei Figurer,
Er Nøglen til alle Kreaturer,
Naar de, som kysses ved Midnatstids,
Langt meer end de Høistuderte vide,
Naar løst det vorder, hvad nu er bundet,
Naar Verden har Vei til Frihed fundet,
Naar Lysets Glands og den dunkle Skygge
I farvet Klarhed tilsammen bygge,
Og naar man i Eventyr og Sang
Erkjender den evige Verdensgang,
Da flyver for et hemmeligt Ord
Det forvildede Væsen bort fra Jord.
</body>
</poem>

<poem id="hauch2018032922">
<head>
    <title>En lille Drengs Klage</title>
    <toctitle>En lille Drengs Klage (efter Rückert)</toctitle>
    <subtitle>Efter Rückert</subtitle>
    <firstline>Svalen har bedraget</firstline>
    <notes>
        <note>Gendigtning af Rückert: <xref type="translation" poem="rueckert2018121110"/>.</note>
    </notes>    
    <source pages="50"/>
    <quality>korrektur1,kilde,side</quality>
</head>
<body>
Svalen har bedraget,
O Moder, var det Ret!
Den har forladt vor Bolig,
Og har ei sagt mig det.

Og Lyset tog den med sig,
Og Solens varme Glød,
Og naar igjen den kommer,
Er jeg af Længsel død.
</body>
</poem>

<poem id="hauch2018032923">
<head>
    <title>Tillid til Gud</title>
    <toctitle>Tillid til Gud (efter Paul Gerhard)</toctitle>
    <subtitle>Frit omarbejdet efter Paul Gerhard</subtitle>
    <firstline>Befal hvad Du mon eie</firstline>
    <!-- TODO: Find originalen -->
    <source pages="51-54"/>
    <quality>korrektur1,kilde,side</quality>
</head>
<body>
Befal hvad Du mon eie,
Dit Legem og Din Aand,
Til Herrens sikkre Pleie,
Og til hans faste Haand!
Han har for Luft og Vinde
En sikker Sti beredt,
Han kan vel ogsaa finde
En Vei for Dine Fjed.

Paa Herren maa Du bygge,
Hvis selv Du vil bestaae,
Han maa Din Id betrygge,
Hvis den skal fremad gaae;
De Smertesskrig, der stige
Med Trods fra Jordens Søn,
De naae ei Himlens Rige,
Det vindes kun ved Bøn.

O Fader, i Din Naade,
Du veier og Du veed,
Hvad der os er til Baade,
Og skjenker Hjertet Fred,
Dit Maal Du aldrig feiler
I Himlen, som paa Jord,
Sig Kraft og Troskab speiler
I hvert af Herrens Ord.

Hvor sig hans Aasyn vender,
Der klinger Livets Sang,
Hans Øie Haabet tænder,
Hans Gang er Lysets Gang,
Ham standser ingen Snare,
Hans Arbeid hviler ei,
Naar Troens kjække Skare
Han viser Frelsens Vei.

Om alle Djeevlens Hære,
Til Kamp mod ham stod frem,
Det vilde let ham være
Til Støv at knuse dem,
Hans Blik kan Ingen blinde,
Og hvad han har bestemt,
Det skal Du vist befinde,
Det vorder aldrig glemt.

Saa haab, Du arme Hjerte,
Vær freidig og fat Mod,
Og læg Din tunge Smerte
Ved Herrens stærke Fod;
Lad Du kun Taalmod raade,
Husk, hvad Din Frelser led,
Saa bøier Gud i Naade
Sit Aasyn til Dig ned!

Dog tidt det ogsaa hænder,
Skjøndt han Dig elsker ømt,
At fra Din Nød han vender
Sit Øie bort paa Skrømt,
Det bør Dig ei bedrøve,
Det er hans vante Viis,
Da vil han kun Dig prøve
Med Smertens tunge Riis.

Men naar han mon fornemme
At trofast er Din Hu,
Da skal Din Sorg han tæmme
Naar mindst det venter Du;
Da skal han selv borttage
Den Byrde tung og svar,
Som Du i Smertens Dage
Med Taalmod baaret har.

Vel den, som tro blev funden
I Sandhed, Kraft og Aand,
Han er til Himlen bunden
Ved Herrens stærke Haand;
Han finder Landet atter,
Hvor Livets Palmer staae,
Og Troens Engel glatter
Hver Steen, han træder paa.

O Herre, Du som vender
Til Liv den bittre Død,
Styrk mine svage Hænder,
Og end min Harm og Nød;
Skjenk mig Din milde Pleie,
Og led mig fast og tro,
Da skal jeg see de Veie,
Hvor Lysets Engle boe.
</body>
</poem>

<poem id="hauch2018032924">
<head>
    <title>Søvnen og Døden</title>
    <firstline>Naar jeg vugger Dig i min Arm</firstline>
    <source pages="55-59"/>
    <quality>korrektur1,kilde,side</quality>
</head>
<body>
<nonum><center>Søvnen:</center></nonum>

Naar jeg vugger Dig i min Arm,
Da hendøer Din Smerte,
Saalænge Din Slummer varer;
Og naar Du vaagner igjen,
Da har Du gjenvundet en Gnist
Af Din Ungdoms Ild,
Saa Du bærer Din Byrde lettere
Skjøndt Du stedse vil føle dens Tryk,
Saalænge Du bestraales af den jordiske Sol.


<nonum><center>Døden:</center></nonum>

Naar jeg vugger Dig i min Arm,
Da hendøer Din Smerte
Ganske,
Og naar Du vaagner igjen,
Da, har Du gjenvundet Din Ungdomskraft
Heel,
Og Jordens Byrder svinde bort med den jordiske Sol,
Som Skyer i Evighedens Morgenrøde.


<nonum><center>Søvnen:</center></nonum>

Hvad Du har efterstræbt med Flid,
Og lært med Alvor,
Og dog ei ganske nemmet,
Før Dagen svandt,
Det staaer klarere for Din Sjæl
Og Du fatter det med mindre Møie,
Naar Du reiser Dig
Af min natlige stille Strøm.


<nonum><center>Døden:</center></nonum>

Hvad Du har efterstræbt med Flid,
Og villet med Alvor,
Og dog ei ganske naaet,
Før Jordlivet svandt,
Det skal staae klart for Din Sjæl
Og skjenkes Dig uden Møie,
Naar Du reiser Dig
Af mit uendelige, aldrig bevægede Hav.


<nonum><center>Søvnen:</center></nonum>

Alle de Billeder,
Der i det jordiske Dagslys gled Dig forbi,
De opstaae paany
Af Drømmenes Vande,
Og svæve Dig nær,
Som et gjøglende Skuespil,
Hvori Din Sjæl gjenkjender de svundne Tider,
Selv om mine letflagrende Børn
Ikke mægted at ordne
Og befæste dem,
Saa Du ganske forstod deres Mening.


<nonum><center>Døden:</center></nonum>

Alle de Billeder,
Der i det jordiske Liv gled Dig forbi,
De opstaae paany
Af Dødens Vande,
Og svæve Dig nær,
Som et alvorligt Skuespil,
Hvori Din Sjæl gjenfinder de svundne Dage,
Og som mine dybtskuende Børn
Skal ordne og befæste
For Evigheden,
Saa Du ganske forstaaer deres Mening.


<nonum><center>Søvnen:</center></nonum>

Hvis ikke jeg hver Aften
Omskyggede Din Isse
Med min dunkelrøde Valmuekrands,
Hvori der hænger en Draabe,
Hentet
Fra Foryngelsens Vande,
De vilde den langsomtbesnærende Tid
Hurtigere fuldende sit Værk,
Men det er mig, som standser dens Haand,
Og den kan ikke fure Din Pande med Rynker,
Saalænge Du hviler i min Arm.


<nonum><center>Døden:</center></nonum>

Men det er fra mit uendelige Hav,
At min gjøglende Broder
Henter den Kraft, hvormed han virker,
Og han er kun mod mig
Som en Skygge ved Dagslys
Mod den evige stjerneklædte Nat;
Hvad han stjenker Dig draabeviis,
Det giver jeg Dig i fulde Strømme,
Thi jeg er Foryngelsens Aand.


<nonum><center>Søvnen:</center></nonum>

Hver anden Sorg kan jeg mildne,
Kun ikke den,
Der vækkes af Samvittigheden;
Tværtimod,
Den førstærkes
I den jordiske Morgenrøde,
Naar Du reiser Dig af min Favn,
Selv om Du siden glemmer den
I Timernes vexlende Sysler,
Saalænge Dagen varer.


<nonum><center>Døden:</center></nonum>

Heller ikke jeg,
Trods al min Kraft,
Kan dæmpe den Sorg,
Der vækkes af Samvittigheden,
Tværtimod,
Den forstærkes
I Evighedens Morgenrøde,
Naar Du reiser Dig af min Favn,
Og Du glemmer den aldrig ganske,
Selv i de himmelske Boliger,
Saalænge Syndens Frugter modnes.
</body>
</poem>

<poem id="hauch2018032925">
<head>
    <title>Maaneskinsdrømme</title>
    <firstline>O Maane, svigt mig ei</firstline>
    <source pages="60-63"/>
    <quality>korrektur1,kilde,side</quality>
</head>
<body>
<nonum><small><center>Elskeren.</center></small></nonum>

  O Maane, svigt mig ei,
  Og lys mig paa min Vei!
  At jeg kan naae min Elsktes fjerne Bolig,
  Thi jeg det vel forstaaer,
  Skjøndt langt fra mig Du gaaer,
  At med min Kjærlighed Du er fortrolig.

  Du skrider frem saa mild,
  Og dog med sværmersk Ild,
  En hellig Sorg sig i Dit Aasyn maler,
  Du vexler Farve tidt,
  Og smiler dog saa blidt,
  Deraf jeg seer, Du kjender Elskovs Qvaler.

  Gud Amor har Dig kjær,
  Han staaer Dig ofte nær,
  Sin Fakkel giver han i Øine Hænder,
  At Du hver Ungersvend,
  Som har en kjærlig Ven,
  Skal vise Vei til den, for hvem han brænder.


<nonum><small><center>Jægeren.</center></small></nonum>

  Til Jagten mig vinker
  Den bladløse Lund,
  Mens Maanen nedblinker
  Saa fuld og saa rund.
  Dens Straaler mig følge
  Bag Busk og bag Træer,
  Thi ei kan den dølge,
  Den Jægren har kjær,
  Ja derfor Diana nu lyser bag Sky,
  At Jagten kan lykkes, mens Skyggerne flye.


<nonum><small><center>Sømanden.</center></small></nonum>

  Maane, Du blev som et Blinkfyr fat
  Høit over Jordens Vande,
  For at ei i den sorte Nat
  Mit gode Skib skulde strande;
  Dog hvi Du saa tidt Dit Flammeblik
  Bortvender, naar meest det kniber,
  See, det gaaer langt over mit Bestik,
  Det visselig ei jeg begriber.


<nonum><small><center>Den Melanecholske.</center></small></nonum>

    Nu synke de sidste Blade
    I Høstens kolde Vind,
    Mens Uglen sagtelig svæver
    Om Taarnets høie Tind.

    Og Maanen hænger i Luften,
    Og kaster sit gule Skjær
    Fast som et Dødninglagen
    Over de nøgne Træer.

    Den staaer som et Sorgens Billed
    Over den sunkne Natur,
    Dens skjælvende Straaler spille
    Paa Kirkens gamle Muur.

    Den skued Paa sin Vandring
    Saamangen falmet Vaar,
    Saamangen bedragen Jomfru,
    Derfor den i Taarer staaer.

    Den skued saamangen Valplads,
    Hvor Tusinde fandt deres Grav,
    Derfor den synker i Vesten,
    Som i et blodigt Hav.


<nonum><small><center>Den Vise med sin Lærling.</center></small></nonum>

  Saavidt, min Søn, er nu vor Indsigt stegen,
  Skjøndt Maanens anden Halvdeel ei vi saae,
  Og kun betragte kan dens ene Side,
  At hvert et Fjeld og hver en dunkel Afgrund,
  Som vi paa den har skuet, maales kan;
  Men deraf følger da saa klart som Dagen,
  At al den Snak, som Digterne har udbredt
  Om dens Natur, det er kun Overtro,
  Enfoldig Daarskab, ørkesløse Drømme,
  Der bør foragtes af en oplyst Slægt;
  Thi Maanen er en tør og gammel Klode,
  Og naar man troer, at den i Taarer staaer,
  Og at der fra dens gyldenblanke Horn
  Nedstrømmer Dug paa Mark og Skov og Eng,
  Da er det atter Tant og Overtro,
  Thi den er tør, som sagt, liig Sahras Ørk,
  Og ubeboet, uden Græs og Urter;
  Den er en Labyrinth kun af Vulkaner
  Der i de svundne Sekler længst er udbrændt,
  Og nu den svæver som et Verdenslig
  En øde Fjeldnatur igjennem Æthren,
  Til Nytte kun for os, for ingen Anden,
  Saavidt vor Viisdom stegen er til Dato.


<nonum><small><center>Maanens Aand.</center></small></nonum>

Fra Verdens første Tider jeg pløied Luftens Hav,
Jeg smiled til Din Vugge, jeg smiler til Din Grav,
Jeg leer ad Daarers Viisdom, og gaaer min stille Vei,
Den Gaade, som jeg gjemmer, den fatter Støvet ei;
Mig følge tusind Drømme fra Aanderigets Strand,
Dog hvad de har at sige, gaaer over Din Forstand,
Og hvad ved Midnatstide til Jorden jeg betroer,
Det fatter ei Din Tanke, det tolker ei Dit Ord,
Det skal Du først erfare ved Dødens tause Bryst,
Naar Dødningskibet fører Dig til Hjemmets fjerne Kyst.
</body>
</poem>

<poem id="hauch2018032926">
<head>
    <title>Undergang og Frelse</title>
    <subtitle>Et Phantasibillede fra Folkevandringernes Tid</subtitle>
    <firstline>Norden i stærke Strømme frem mod Syden brød</firstline>
    <source pages="64-68"/>
    <quality>korrektur1,kilde,side</quality>
</head>
<body>
Norden i stærke Strømme frem mod Syden brød,
Den gamle Verden sukked, den anede sin Død,
Den ingen Tilflugt kjendte, ei vidste den noget Værn
Imod de vilde Folkeslag med Sener som Jern.

Mod dem hjalp ingen Modstand, de kun ad Faren loe,
Det var, som Nordens Bjørne nu i Syd vilde boe,
De offrede til Døden hvo ei tilbage veg,
Men selv de betragted kun Døden som en Leg.

Dem fulgte de vilde Hunner som en Græshoppesværm,
Mod dem den stærkeste Borg var kun en ussel Skjerm,
Den kunde dem ikke standse, den sank i Luer ned,
Det var, som det gamle Chaos fulgte deres Fjed.

Oldinger og Børn de spiddede tidt paa Spær,
Rovbegjerlige Ravne fulgte den vilde Hær,
Og mange hundred Ulve, dem mangled Føden ei,
Blod og brændende Byer betegnede Hærens Vei.

Alle de Kæmpeværker i Oldtid fuldbragt,
Der syntes ved deres Storhed at trodse Tidens Magt,
Der svæved over Støvet, som Stjerner i det Blaa,
Den herligste Kunst, som man paa Jorden saae;

Og Alt, hvad de mægtigste Aander havde skabt,
Syntes nu viet til Døden og for Mennesket tabt,
Vandalens Kølle knuste, hvad ikke han forstod,
Den gamle Verden blegned og sank i sit Blod.


<nonum><small><center>(De svundne Tiders Aander mødes.)</center></small></nonum>

<nonum><small><center>Den første.</center></small></nonum>

      Stemmer i Luften klage,
      Det er som i gamle Dage,
      Dengang Havets Porte
      Sprang op med Gny,
      Og Bølgerne sused, som Luftens Ørn
      Under Sky,
      Da Jordens uhyre førstefødte Børn,
      Begravedes i Afgrundens Favn,
      Gigantiske Slægter uden Navn,
      Utallige,
      Stærke som Fjeldets Metal,
      Medens Mennesket slumred
      End i de Ufødtes Hal.


<nonum><small><center>Den anden.</center></small></nonum>

      Atter Luftaanderne klage,
      En Verden skal atter forgaae,
      Langt mere herlig end hiin
      I de hensvundne Dage,
      Som Havbølgerne kunde naae,
      Langt mere stor;
      Udødelige Aanders Klædebon,
      Det Herligste paa Jord,
      Glimt af Uendelighedens Glands,
      Alle de høie Tanker,
      Som vi hviskede til Mennesket,
      Og der adlede hans Sands,
      Og hvori han Himlen skued,
      Billeder,
      Hvori Evigheden lued,
      Som et Intet skal de forsvinde,
      Henveiret i Glemselens Vinde,
      Deres Spor skal Ingen finde;
      Oldtidens Lys sig slukker,
      Graven sig om dem lukker.


<nonum><small><center>Den tredie.</center></small></nonum>

      Afgrundene bæve,
      Skygger i Dybet svæve,
      Paa Himlen jeg skimter et blodigt Sværd,
      Det er forbi,
      Stjernerne nedblinke matte
      Fra Luftens Sti,
      Alt hvad der gav Livet Værd,
      Skal Fordærvelsen naae,
      Oldtidens bedste Skatte
      Skal nu forgaae.


<nonum><small><center>(Jordskjælv, Lynblink og Hvirvelvind.)</center></small></nonum>

<nonum><small><center>Jordens Aand bliver synlig.</center></small></nonum>

Frygter ikke, jeg dem skjermer, jeg dem tager i min Arm,
Og bevarer dem i Dybet, de skal hvile ved min Barm,
Jeg har gjemt saamangen Spire til den fjerne Fremtids Vaar,
Ved mit Hjerte skal de slumre roligt nu i tusind Aar.
Nogle skal i Muldet gjemmes, Andre dybt i Flod og Hav,
Men naar Tidens Fylde kommer, skal de reise sig af Grav,
Smykket om den ædle Pande med en evig Laubærkrands,
Lyse med en tifold Styrke, med Udødlighedens Glands,
Staae som Sendebud i Kunsten fra dens fjerne Ungdomsland,
Vandre som et Ord fra Himlen over Jord fra Strand til Strand,
Som et Vidnesbyrd, at Aanden skal igjen af Muld opstaae,
Og at hvad i Sandhed leved, aldrig kan og skal forgaae.
</body>
</poem>

<poem id="hauch1861a0">
<head>
    <title>Pleiaderne ved Midnat</title>
    <firstline>Vi ere de natlige Væversker</firstline>
    <source pages="69-70"/>
    <quality>korrektur1,korrektur2,kilde,side</quality>
</head>
<body>
Vi ere de natlige Væversker,
Der sanke de usynlige Traade
Fra Melkeveiens yderste Rundkreds,
Hvor Vævens Ende staaer.

Svævende Nattesyner,
Aldrig trættede,
Flyvere uden Vinger,
Med hvem dog ingen Fugl
Kan maale sig i Flugt.

For os er Tiden knap begyndt,
Skjøndt hine Døgnfluer af Verdner,
Nysudrugede,
Flyvende Fnug i det uhyre Lufthav,
Drømmer om Æoner og Evigheder,
Og troe, at Enden er der,
Skjøndt de ei endnu have fuldendt
Et eneste Kredsløb
Omkring de fastforbundne Atlasdøttre,
De Lysøiede,
Hvis Blik funkler igjennem Sløret,
Og der bærer utallige Verdners Tryk,
Uden at mærke det;
Og der ligne svulmende Druer,
Fra hvilke Livets Drik nedstrømmer.

Hvad I kalde tusinde Aar,
Er kun et kløvet Sekund,
For kort til at vort Øies Blink
Deri
Kan naae den Nærmeste blandt vore Døttre.
Som kredser i Melkeveiens Ring.

For os er Eders længste Sorg
Kun som Døgnfluens dirrende Vingeslag
Før dens hurtige Død.

Og dog er ogsaa vi Timelighedens Børn,
Og selv de længste Baner,
Hvori lysende Verdner dreie sig,
Ere for Intet at regne
Mod Evighedens usynlige Kreds,
Hvortil Tiderne aldrig naae;
Og skjøndt vi udmaale dem
Med Millioner af Aar,
Ere de kun som en Strøm,
Der udtørres og hensvinder i en Sommerdag,
Mod det uendelige Hav, der aldrig udtørres,
I de høie Aanders Rige,
Som forløstes fra Tidernes Tryk.
</body>
</poem>

<poem id="hauch1861a4">
<head>
    <title>Kanefarten</title>
    <subtitle>Et polsk Reisebillede</subtitle>
    <firstline>Nu Natten længes og Dagen er kort</firstline>
    <!-- <i>Den danske Lyrik (1800-1870)</i>, F. J. Billeskov-Jansen (red.), Bd. I, Reitzel, 1967, p. 175. -->
    <source pages="71-72"/>
    <quality>korrektur1,kilde,side</quality>
</head>
<body>
Nu Natten længes og Dagen er kort,
Og Somren er dragen til Syden bort.

Og Droslen og Stæren fløi over Sø,
Hvis ei de var flygtet, da maatte de døe.

Nu gjalder det høit i Vindens Horn,
Mens Sneen glimter bag Busk og Torn.

Der kommer en Slæde, den glider forbi,
Mens Ulvene tude paa vilden Sti.

I Slæden sidder en fangen Mand
Han ligner et Gjenfærd paa Gravens Rand.

Han ligner et Gjenfærd, han ligner en Død,
Christ give, han hviled i Jordens Skjød.

Men Vinden leger med Sneens Flokker,
Med Hestens Manke, med Fangens Lokker.

Og Slæden glider saa let forbi
Foruden Bjælder paa vilden Sti.

Den glider mod Øst paa sorte Gænger,
En liden Sky under Maanen hænger,

Paa sorte Gænger i hviden Snee,
Den næste Dag var ei Spor at see.

Og Granen sukked og spurgte Maanen,
Hvorhen han kjørte, men Maanen taug.
</body>
</poem>

<poem id="hauch2018032929">
<head>
    <title>Et Eventyr paa Havbunden</title>
    <firstline>Der leved en Fisker ved Havets Strand</firstline>
    <source pages="73-76"/>
    <quality>korrektur1,kilde,side</quality>
</head>
<body>
Der leved en Fisker ved Havets Strand,
Hans Hytte laae ved en Klipperand.

Han var bekjendt som en Dykker god,
Han svømmede som en Fisk i Flod.

Hans Øie ham svigted i Bølgen ei,
Han skuede skarpt paa Dybets Vei.

Der leged han tidt og længe Skjul,
Man sagde, han ligned en Dykkerfugl.

Han fisked mangfoldige Perler klare,
Man sagde, han kjender ei Frygt og Fare.

En Dag han dukkede frem af Vand,
Saa sank han bleg paa den steile Strand.

Ham Fiskerne bar til hans Hytte hjem,
Han talte slet ikke til Nogen af dem.

Det var, som han Ingen meer kunde kjende,
Han slumred i Feber til Dagens Ende.

Men tidlig ved næste Morgengry,
Han havde samlet sin Sjæl paany.

Han sagde med Suk: ,,Nu først jeg saae
Den Rædsel, der skjules bag Bølgen blaa.

Nu først jeg det saa, nu først jeg det veed,
Og aldrig kommer jeg meer derned,

Jeg dukkede dybt i den dybe Fjord,
Hvor Fjeldet sænker sig ned mod Nord.

Hvor Muslinger groe bag Græs og Tang,
Jeg skar dem af med min Kniv saa lang.

Der hviled jeg med mig selv alene,
Da saae jeg en Trold bag sorte Stene.

Forfærdeligt monne dens Øine gløde,
De skinned i Vandet blodigrøde.

Det var som to Flammer i Havets Skjød,
De trued mig med Mord og Død.

Den voxed frem af den sorte Bund,
Som var den kommen af Helvedes Grund.

En Djævel sendt af Afgrunden op,
Den ligned en uhyre Edderkop.

Den satte sig nærved en Klippehal,
Dens Arme syntes mig uden Tal.

Den strakte dem frem af Dybets Skjul,
Den snoede dem som et Kæmpehjul.

Saa svæved de atter i Vandel let,
Det var, som de fletted et Dødens Net.

De vare vel femten Alen lange;
De kunde den største Haifisk fange.

Den stirred paa mig med rovgjerrigt Mod,
Den agted at drikke mit Hjerteblod.

Den efter mig greb med de lange Tænger,
Da lysted mig ei at blive længer.

Jeg følte mit bankende Hjerteslag,
Jeg higed efter den lyse Dag.

Men da jeg mig vilde mod Lyset hæve,
Da saae jeg den over min Isse svæve.

Og da jeg flygted mod Klippen graa,
Jeg atter den over mit Hoved saae.

Og hvor jeg mig dreied og vilde flye,
Den fulgte mig som en dunkel Sky.

Som Høgen forfølger den vilde Due,
Da skued jeg atter dens Øine lue.

Jeg bad til Gud i min høieste Nød,
Jeg saae for Øie den visse Død.

Jeg svømmed ned mod Havets Bund,
Og stødte min Kniv i den bløde Grund.

Da hæved sig Dyndet af sorten Dyb,
Der vrimled af Søskæl og Sand og Kryb.

Saa gav jeg min Frelse Gud i Vold,
Og svømmed forbi den lede Trold.

Den saae mig nok ei i det grumsede Vand,
Saa dukked jeg op ved den steile Strand.

Mig frelste Gud i sin høie Naade,
Men hvis jeg maa for min Fremtid raade,

Jeg dukker ei meer ved Fjeldets Side,
Mig frister ei længer de Perler hvide.

Ei Havet eier saa stor en Skat,
At den mig lokker i Dybets Nat,

Hvor Utysker lure ved Klippens Fod,
Hvor Djævle vil suge mit Hjerteblod.''
</body>
</poem>

<poem id="hauch2018032930">
<head>
    <title>Den fattige Fisker</title>
    <firstline>Ved hviden Strand laae Ivars lave Bolig</firstline>
    <source pages="77-88"/>
    <quality>korrektur1,kilde,side</quality>
</head>
<body>
Ved hviden Strand laae Ivars lave Bolig,
Dens Dør og Vindue var mod Havet vendt,
For Mod og Dristighed var han bekjendt,
Med Søens Farer var han længst fortrolig,
Og skjøndt han eied kun en ringe Hytte,
Bedækt med Straa, ved Strandens Tang og Gruus,
Han vilde dog mod intet Slot den bytte,
Thi den laae nær den favre Ingers Huus.

Men Ingers Fader eied Gods og Guld,
Sin Velstand havde han paa Søen fundet,
Den raske Svend dog havde Inger vundet,
Den favre Mø var ham i Sjælen huld,
Og naar med letten Gang forbi hun iled,
Og naar han mødte hendes Øine blaae,
Og naar med venlig Hu hun til ham smiled,
Det var, som Himlens Port han aaben saae.

Tilsidst han gaaer til hendes Faders Bo,
Han kan ei modstaae, ham hans Hjerte tvinger,
Han siger: ,,Giv til Hustru mig Din Inger,
,,Thi vist jeg veed, hun er mig huld og tro.
,,Vel er jeg fattig, intet Guld jeg eier,
,,Dog kan paa Sø jeg vel vort Ophold finde,
,,Og Inger ei mig efter Rigdom veier,
,,Den Skat, hun trænger til, jeg nok skal vinde.''

Den gamle Jakob stirrer taus mod Jord,
Tilsidst han svarer: ,,Brug dog Din Forstand!
,,Inger at ægte gaaer for Dig ei an.
,,Du eier kun Dit Net, Din Fiskersnor,
,,Derfor gaa bort! deraf kan Intet blive,
,,Hun til en fattig Svend skal aldrig bindes,
,,Den unge Henning jeg mit Ord mon give,
,,Ei nogen Rigere paa Leiet findes.''

Ivar ved Stranden sidder, ei han mærker,
At Solen blegner, og at Dagen svinder,
Et eget Lysskjær Vei paa Havet finder,
Mens Bølgens Slag bestandig sig forstærker;
Heel selsomt kruser sig den dunkle Sky,
Den vrede Vind den over Himlen jager,
Viben med Skrig mon op mod Kysten flye,
I Luften klinger det som Suk og Klager.

Maanen sit Aasyn løfter op i Øst,
Dens Glands sig bryder i de vilde Bølger,
Der skumbekrandsede hverandre følger.
Bestandig høiere bli'er Bølgens Røst,
Og Stormen svarer den med hundred Tunger,
Den kæmper vældigt mod de stærke Strømme,
Det vilde Kampraab under Skyen runger,
Da vaagner Ivar op af sine Drømme.

,,Du Himlens Gud, bevar nu i Din Naade
,,Hver christen Sjæl, der færdes over Sø,''
Saa sukked han, mens langsomt under Ø
Han hjemad gik og hørte Bølgen fraade;
,,Med Vesterstormen er det ondt at stride,
,,Mod Stranden kaster den det hele Hav,
,,Kommer en Seiler nu ved Nattetide
,,Til Landet nær, den finder der sin Grav.''

Urolig kaster han sig paa sit Leie,
Mens Luft og Bølger drive deres Spil.
,,Ja,'' tænkte han ,,jeg Glemsel søge vil
,,Langt fra mit Fødested paa Havets Veie.
,,Min Fader hviler under sorten Muld,
,,Og her paa Øen vil mig Faa kun savne,
,,Jeg vil ei see det for al Verdens Guld,
,,At nogen Anden skal min Inger favne.''

Men Stormen stiger, det er Midienat,
Et Nødskud høres fra de vilde Bølger,
Og atter et, det tredie snart dem følger,
Da springer Ivar fra sit Leie brat.
Han ud af Vinduet seer, et Skib han skimter,
Som Nattestormen jaget har paa Grund,
Thi af og til bag Skyen Maanen glimter,
Mens Vinden rører Havet op fra Bund.

Han iler hurtig til sin Nabos Bolig,
Paa Døren banker han ved Nattetid.
,,Jeg veed det nok, hvorfor Du kommer hid,''
Saa lød en Røst, ,,jeg er ei heller rolig,
,,Dog tro Du mig! Bed Herren Dig bevare!
,,Skjøndt Du har Mod og Dygtighed som Faa,
,,Og skjøndt jeg selv er vant til Storm og Fare,
,,At redde denne Gang vi ei formaae.''

— ,,Jeg kan ei taale disse Skrig fra Søen,
,,Mig gaaer til Hjerte deres bittre Nød.''
— ,,Det vilde blive dog den visse Død
,,Om Nogen voved sig i Nat fra Øen.''
— ,,Men sagtnes Stormen, vil Du da ei love,
,,At Du vil hjelpe med saa godt Du kan?''
— ,,Jeg agter da just heller ei at sove,
,,Og hjelpe skal jeg, naar det blot gaaer an.''

Ivar sig skynder til en anden Bolig,
Han banker paa og træder hurtig ind,
Der sad en eenlig Qvinde ved sit Spind,
Med natligt Arbeid var hun længst fortrolig.
Med flittig Haand hun Hjul og Teen mon dreie,
En Lampe brændte der i Hyttens Vraa,
Men hendes Husbond slumred paa sit Leie,
Og tvende Smaabørn ved hans Side laae.

Og Qvinden skjalv, da Ivar traadte nær,
Hun sagde: ,,Gaa! Du skal os ikke friste,
,,Jeg vil min Husbond ei paa Søen miste,
,,Thi vel jeg veed, hvorfor Du kommer her.
,,Forsøg Du Lykken, om det saa skal være,
,,For Dig en Hustru fælder ingen Taare,
,,Men han er den, som skal vort Huus ernære,
,,Forladte Børn vil græde ved hans Baare.''

Han svarer ei et Ord, han hurtig gaaer
Ned imod Strand, hvor Fakkelblus han skuer,
Bag brustne Skyer Glimt af Maanen luer,
En Mængde Mennesker ved Havet staaer.
— ,,For dem vil Dybets Magter snarlig raade,''
Saa lød det rundt, ,,snart maae de Alle døe,''
,,Thi Nattestormen kjender ei til Naade,
,,Ei Medynk findes hos den vilde Sø.''

,,Lad ei forgseves lyde deres Raab!''
,,Saa mæled Ivar, ,,kan I dem ei høre?
,,Den sorte Steen ved Strand det maatte røre,
,,Saalænge der er Liv, er end der Haab;
,,Naar Dagen gryer, vil vist sig Vinden vende,
,,Kan over Revlen hist vi bare naae,
,,Saa gaaer det nok, Gud vil os Bistand sende,
,,Vi bor dog gjøre, Mænd, hvad vi formaae.''

,,Det Galskab er, at tænke slige Tanker,''
Svared en Fisker, som blandt Mængden stod,
,,Ei nytter Vildskab her og trodsigt Mod,
,,Den sikkre Kyst er nu det bedste Anker;
,,Seer Du de Hexeqvinder ei, der glide
,,Høit under Maanen over Sø og Strand?
,,Naar de ved Nattetid i Luften ride,
,,Tør intet Fartøi vove sig fra Land.''

Dog Ivar opgi'er Haabet endnu ei,
Thi Vinden har sig alt mod Syden dreiet,
Han taler med de bedste Folk paa Leiet,
Da stiger Dagen frem paa Østens Vei.
Tilsidst han finder fire Mænd, som lover,
At ham i Farens Stund de følge vil,
Og trodse Døden paa de vrede Vover,
Og see, om de kan vinde dette Spil.

,,Er det Jert Alvor,'' lod en mægtig Stemme,
,,Saa tag den bedste Baad ved Strandens Vei,
,,Hvad Brøst og Bræk den faaer, betaler jeg,
,,Snart skal dens Eiermand sin Skade glemme.''
Røsten var Jakobs, kort for Midnatstids
Havde han speidet Skibet under Ø,
Den unge Henning fulgte ved hans Side,
Heel tankefuld de stirred over Sø.

— ,,Jeg takker, Jakob, hvis vi vælge kan,
,,Din egen Baad jeg til vor Gjerning kaarer,
,,Den har jo tunge, stærke, lange Aarer,
,,Der holde Modvægt mod det vilde Vand;
,,Thi derom gjelder det, som vel I vide,
,,Naar over Revlen hist vort Fartøi roer,
,,At det paa Skræntens Vande let kan glide,
,,Just som en Liniedandser paa sin Snor.''

Den gamle Jakob dem sit Fartøi giver,
Mod Norden bæres det paa hviden Sand
Totusind Alen langs den blege Strand,
Thi Strømmen Vandet imod Syden driver.
Men Stormen bruser vældig end paa Havet,
Og Skummet sprøiter over Bølgens Tag,
Dog end er Skibet ei i Sø begravet,
Skjøndt fast det er forvandlet til et Vrag.

Alt vugger Baaden paa den vilde Bølge,
Da nærmer Jakob sig med sagte Fjed:
,,Hvorhen mit Fartøi gaaer, der gaaer jeg med,
,,Min bedste Eiendom den vil jeg følge;
,,Stærk er min Arm, og skjøndt jeg ei er ung,
,,Over min Svaghed skal I vist ei klage,,
,,Syv Mand behøves der, min Baad er tung,
,,Men Henning, tænker jeg, bli'er ei tilbage.''

Dog Henning findes ei blandt Mængden længer,
Og Undergangens Stund, det klart man seer,
Til Skibets Mænd sig nærmer meer og meer,
Og Dødens Glavind i en Traad kun hænger.
Men Ivars Nabo staaer ved vilden Vove,
Han raaber høit: ,,Den Syvende er jeg,
,,Hvis det gik an, jeg Dig min Hjelp mon love,
,,Og da det gjelder nu, jeg svigter ei.

,,Dog Eet forlanger jeg, hvis jeg skal følge,
,,Min Nabo Ivar skal ved Roret staae.''
— ,,Godt,'' svared Jakob, ,,lad det blive saa,
,,Skjøndt før jeg styred selv min Baad paa Bølge.''
— Snart Baaden vugger sig bag Kystens Træer,
Den Ivar fører paa de vilde Veie,
Thi Ingen gives der, det veed Enhver,
Som styrer bedre paa det hele Leie.

Skjøndt vildt i Luften lyde Vindens Sange,
Dog Aareslaget gaaer i vante Takt.
Vel skjælver Baaden tidt for Bølgens Magt,
Dog smutter den igjennem som en Slange;
Men nu de nærme sig til Revlen hen,
Hvor Bølgen stiger fast som Fjeldets Tinder,
Og bruser vildt og synker ned igjen,
Som i en Tragt den dybt i Dybet, svinder.

,,Nu gjelder det! Gud staa dem bi i Nøden!
,,Thi over Revledybet Veien gaaer.
,,Vel den, som Paa den faste Landjord staaer;
,,Nu gjelder det, om de kan undgaae Døden!''
Saa lyder Mængdens Røst paa Strandens Sti;
,,O vee! nu gaaer det galt — see, Baaden krænger,
,,Den løber fuld af Vand — det er forbi.
— ,,Den sank til Bunds, vi see den ikke længer.''

Dog Baaden frelses ved de Aarer lange,
Der balancere paa det vilde Vand,
Og Ivar bruger Roret med Forstand,
Og baner Vei sig gjennem Bølgens Gange;
Men der, hvor Søen altfor høit sig hæver,
Der han forstaaer at dreie bort i Tide,
Behændig som en Søfugl Baaden svæver,
Tilsidst den nærmer sig til Skibets Side.

Da see de trende Mænd med Kinder blege,
Nu Ingen Fleer end de paa Vraget leved,
De Andre havde Bølgerne bortrevet,
Som vilde Rovdyr de om Skibet lege;
End Stormens Aand igjennem Luften jager,
I Dybet sunken er den ene Mast,
Igjennem Vinden lød de Bleges Klager,
Ved Skibets Tougværk klamre de sig fast.

Af Angst og Kuld de stakkels Sømænd bæver,
Sig Vragets Forstavn borer dybt i Sand,
Bagstavnen vender mod det vilde Vand,
Der over Dækket høit sit Hoved hæver;
Ei nogen jordisk Magt dets Strømning hemmer,
Paa Havet rundt de brustne Planker stod,
Og høit forkyndes det af vrede Stemmer,
Snart Vraget splintres skal i Dybets Skjød.

,,Ned med vort Anker!'' saa lød Ivars Ord,
,,Her er vi lidt i Læ, rask, brave Mænd!
,,Kast Redningstouget nu paa Vraget hen!
,,Saa kan vi hale dem til os ombord.''
Som sagt, saa gjort — men ak! et Vindstød følger,
Og Baaden driver, Ankertouget springer,
Men Lykken er dem god, thi Strømmens Bølger
Henimod Vragets brustne Dæk dem tvinger.

Men Ivar gi'er sit Ror i Jakobs Haand,
— ,,See til at holde Jer ved Vragets Side,
,,Dog ei for nær, at Baaden ei skal lide!''
Saa raaber han, mens han med dristig Aand
Griber et Toug, der ned fra Vantet hænger,
Høit over Dækket han i Luften svæver,
Op til de blege Sømænd han sig trænger,
Og langs med Takkelværket han sig hæver.

Og Redningstouget kastes til ham hen,
Hurtig han griber det ved høien Mast,
Og med behændig Haand det binder fast
Om En af de ulykkelige Mænd;
Og mellem Søerne, da Bølgen daler,
Ivar ham kaster selv i Dybet ned,
Ham Jakob hurtig hen mod Baaden haler,
Hvor alt en sikker Plads er ham beredt.

Lykken den unge Fisker mon ledsage,
Det synes nu, som Stormen tager af,
Og fra den vaade, rædselfulde Grav
Han frelser alle dem, som var tilbage;
Omsider Touget om sig selv han binder,
Han lidt kun ændser Dybets Skum og Fraaden,
Og ved de Andres Hjelp han Veien finder
Gjennem de vilde Vande hen til Baaden.

Atter de kæmpe med de stærke Bølger,
Ivar ved Roret stiller sig igjen,
Paany de nærme sig til Revlen hen,
En Himlens Engel dem paa Veien følger,
Og Aareslaget gaaer i vante Takt,
Og skjøndt i Luft end høres Vindens Sange,
Skjøndt Baaden skjælver end for Bølgens Magt,
Den smutter dog igjennem som en Slange.

En mægtig Jubel hilser dem fra Land,
Et vældigt Hurraraab fra Kysten klinger,
Enhver vil hjelpe dem, som frelst man bringer
Fra det forladte Vrag til hviden Strand;
Den favre Inger mellem Mængden staaer,
Hun rødmer stærkt, da hun mon Ivar skue,
Man mærker vel, at neppe hun formaaer
At dølge Hjertets hemmelige Lue.

Da vinker Jakob, og til Strandens Vei
Hun træder nær, han sig mod Ivar vender
Og mæler høit: ,,I Dag jeg først Dig kjender,
,,Din store Rigdom før ei kjendte jeg;
,,Mod Dig er Henning kun en fattig Svend,
,,Men til en fattig Svend hun ei skal bindes,
,,Derfor til Dig jeg giver hende hen,
,,Thi mere rig paa Leiet Ingen findes.''
</body>
</poem>

<poem id="hauch2018032931">
<head>
    <title>Skinnet bedrager</title>
    <firstline>Der svømmed en Baad under Stranden</firstline>
    <source pages="89-91"/>
    <quality>korrektur1,kilde,side</quality>
</head>
<body>
Der svømmed en Baad under Stranden,
Dog førte den intet Seil,
Mens Pilen og Bøgen sig speiled
I Bølgernes klare Speil.

Og Vinden var falden i Slummer,
Mens Fiskene sprang under Ø,
Det var, som om Solen og Himlen,
Sig baded i dyben Sø.

Et Barn med guldgule Lokker
Man skued i Stavnen staae,
Det var, som en Engel fra Himlen
Nedstirred i Bølgen blaa.

Da strakte sig Aaren i Vandet,
Og Bølgen begyndte sin Leg,
Det var, som Løvet og Skoven
Med Skjælven i Dybet bortveg.

,,O Fader!'' raabte den Lille,
,,O vogt Dig! det er jo en Gru,
,,Thi seer Du, hvor Pilen skjælver,
,,Nu bryder Du Skoven itu.''

— ,,Vær rolig, mit Barn, vær rolig!
,,Saavidt kan ei Aarerne naae,
,,At de kunne Skoven bryde,
,,Endskjøndt det nu synes Dig saa.''

Men Stormen opløfted sit Hoved,
Og Solen bag Skyerne veg,
Da svandt hvert Billed i Dybet,
, Og Bølgen blev grumset og bleg.

,,O Fader!'' raabte den Lille,
,,Kom hjelp mig og bær mig i Land!
,,Thi Lyset og Solen og Himlen
,,Har Vinden slukt under Vand.''

— ,,Vær rolig, mit Barn, vær rolig
,,Saavidt kan ei Vindene naae,
,,At Himlens Lys de kan slukke,
,,Endskjøndt det nu synes Dig saa.''

Da falmed de deilige Kinder,
Hun skjalv og svimled og gled,
Og Bølgerne greb deres Bytte,
Hun sank i Afgrunden ned.

Som Lig han sit Barn gjenfinder,
Han lægger sin Datter paa Baar,
Han aldrig sin Kummer forvinder,
Skjøndt Vinter vexler med Vaar.

Han sidder i Dødninghaven,
Han sad der ved Dag og ved Nat,
Da toner en Røst over Graven,
Mens Fuldmaanen skinner i Krat:

,,O Fader, opløft dog Dit Øie!
,,Og tro ei, at Graven kan naae
,,Den Aand, som blev tænkt af den Høie,
,,Endskjøndt det nu synes Dig saa.''
</body>
</poem>

<poem id="hauch2018032932">
<head>
    <title>Malstrømmen</title>
    <firstline>Den gamle Sigurd var en mægtig Mand</firstline>
    <source pages="92-104"/>
    <quality>korrektur1,kilde,side</quality>
</head>
<body>
<nonum><center>I.</center></nonum>

Den gamle Sigurd var en mægtig Mand,
Bekjendt for Rigdom vidt i Norges Dale,
Hans Datter Helga blomstred nær ved Strand,
Om hendes Skjønhed var der ofte Tale,
Til Thorvald gav sin Tro den Lilievand,
Og tidt de samledes bag Fjeldets Sale,
Men Sigurd negter ham sin Datters Haand,
Hans Hu var stolt, og trodsig var hans Aand.

Den gamle Sigurd var ei Thorvald god,
Nedarvet Had han ei at glemme mægter,
Ældgammelt Fjendskab og uhevnet Blod
Fra svundne Tider skilte deres Slægter,
Det husked Sigurd end med bittert Mod,
Han sagde: ,,Før min Datter Thorvald ægter,
,,Og for paa saadan Viis vor Slægt hun krænker,
,,Min hvasse Dolk i hendes Bryst jeg sænker.''

Men Tiden alt var vorden mere mild,
Hvad svundet er, det vender seent tilbage,
Og strenge Love kued Hevnen vild,
Dog klang en Gjenlyd end fra gamle Dage,
Dybt under Asken ulmed Oldtids Ild,
Og over Voldsdaad hørtes mangen Klage,
End Hevnen tidt i Løn sit Offer kræver,
Oldtidens Gjenfærd gjennem Landet svæver.

Et Rygte klinger gjennem Dalen brat,
Mod Nord og Syd det mon sig hurtig sprede:
,,Sigurd har mistet nu sin bedste Skat,
,,Den unge Fugl forlod sin Barndoms Rede.''
Thorvald og Helga flygtet var ved Nat,
Den stolte Sigurd dølger taus sin Vrede,
Han tankefuld fast som i Drømme stod,
Hans Hjerte tørsted efter Thorvalds Blod.

,,Med Fryd jeg offrer Alt, hvad jeg mon eie,''
Saa lød i Midnatsstunden Sigurds Ord,
,,Hvis jeg kan strække ham paa Dødens Leie,
,,Og rede ham en Seng i sorten Jord,
,,Og kan jeg finde deres skjulte Veie,
,,Er ei paa Hav og Land en Magt saa stor,
,,At den skal Thorvald mod min Hevn beskytte.''
— En gammel Svend mon til hans Tale lytte.

Han sender Speidere til hver en Side,
Dog ofte Maanens Aasyn kom og svandt,
Og ofte Solen sank i Vesterlide,
For af sin Fjende mindste Spor han fandt;
Tilsidst en Aftenstund ved Sommertide
Der Budskab kom fra Landets nordre Kant:
,,Ung Thorvald dvæler end ved Norges Strande,
,,Han og hans Hustru boe ved Lofods Vande.''

Et Skib i Løndom var af Thorvald fragtet,
Hans hele Eiendom var der ombord,
At flygte bort til Skotlands Kyst han agted,
Dog Stormen knækkede hans Mast og Ror,
Ei naaede han det Maal, hvorhen han tragted,
Den vilde Modvind Skibet drev mod Nord;
Tilsidst det sank bag Lofods Klippetinder,
Dog med sin Helga Vei til Land han finder.

Men Sigurd lytter taus til Budets Tale,
Tilsidst han svarer: ,,Godt, faa reise vi.''
Forvovne Mænd han fandt bag Fjeldets Sale,
Hans Snekke vugged snart paa Bølgens Sti,
Med gavmild Haand han mon Enhver betale,
Der i hans vilde Planer stod ham bi,
Saa drog han bort med Hevnens Maal for Øie,
Og Vind og Bølger syntes ham at føie.

---

<nonum><center>II.</center></nonum>

Alt Lofods Fjelde fjernt mod Øst han skued,
Da Vinden svandt, sig glatted Havets Speil,
Og slapt Paa Masten hang de hvide Seil,
Mens Middagssolen lavt paa Himlen lued;
Dog syntes det, som Skibet fremad gled,
Skjøndt Vinden ei forstyrred Vandets Fred.

Og skjøndt den slummermat bag Klippen tier,
Skjøndt Skyen stille høit paa Himlen hang,
En selsom Surren dog i Luften klang,
Den ligned Lyden af de vilde Bier,
Naar frem af Kuben de med Hast sig trænge,
For vidt at færdes over Mark og Enge.

Da skifted Farve fast hver Mand ombord,
De sagde: ,,Gud i Himlen os beskjerme!
,,Til Mostøstrømmen vil sig Skibet nærme,
,,Hvis den os griber er ei Haab paa Jord,
,,Da knuses vi paa Dybets skjulte Klipper,
,,Og Ingen levende fra Svælget slipper.

,,Og var Din Snekke selv som Fjeldet stærk,
,,Den males dog til Meel af Dybets Tænder,
,,Og knap en Splint tilbage Strømmen sender,
,,Bestandig dreier sig dens Mølleværk,
,,I evig Hvirvelgang dens Bølger fraade,
,,Og Afgrundsdybet kjender ei til Naade.''

Men Sigurd lytted taus med blegen Kind
Da hørtes pludselig en Stemme raabe:
,,Nu alle Mand tilveirs! end tør vi haabe,
,,Vandbølgen kruses alt af letten Vind,
,,Til Arbeid alle Mand! da kan det hænde,
,,At end vort Uheld vil til Held sig vende.''

Det virked som et Lyn, snart hvert et Seil
Med dobbelt Kraft fra Mers og Raa sig spænder,
Og overalt man skuer travle Hænder,
Mens Nordenvinden kruser Vandets Speil,
Med lette Vinger den i Luften leger,
Og bort fra Svælget Skibet sig bevæger.

---

<nonum><center>III.</center></nonum>

Men ak! det falske Haab kun vared kort,
Snart atter Seilet slapt paa Masten hænger,
Og Nordenvinden mærkes ikke længer,
Hurtig som Glæden kom, saa svandt den bort,
Og atter glatte sig de lette Vover,
Og Strømmen seirer, medens Vinden sover.

Og atter høre de den Lyd, der minder
Om Biers Surren, naar fra Kuben trang
De hige frem mod Vaarens Blomstervang,
Da svinder Rødmen fra hver Sømands Kinder.
Forgjeves kæmpe de mod Strømmens Vælde,
Mens Døden lurer bag de sorte Fjelde.

Der Hvirvelstrømmen bryder frem med Magt,
Christ hjelpe den, som til dens Rand sig nærmer,
Ham ingen jordisk Styrke meer beskjermer,
Med Støien dreier sig den hvide Tragt;
Som Ulvehyl det klinger nu paa Søen,
Som Bjørnebrummen og som Hundes Gjøen.

En Kæmpehval de foran Skibet saae,
Dens Stormen lyder fast som Suk og Klage,
Afgrundens Magter den mod Svælget drage,
Fremad den væltes i de Bølger blaae,
Skjøndt den med Halen slaaer og vældig strider,
Man mærker dog, at den mod Døden glider.

Og trods dens Kræfter og dens brede Bryst,
Skjøndt selv i vilden Storm den godt kan svømme,
Den hvirvles hen dog i de stærke Strømme,
Og dreies rundt fast som et Blad i Høst;
I Svælgets blege Mund den snart forsvinder,
Dens Dødsskrig Veien over Havet finder.

Da slap den stærke Styrmand Skibets Ror,
Forfærdet ved at see sin Død for Øie,
Ud over Stavnen mon han dybt sig bøie,
Saa sprang han bleg, fortvivlet, overbord,
Han vilde heller hurtig Døden lide,
End langsomt i dens Svælg paa Strømmen glide.

Et Angstens Raab sig høit mod Himlen hæved,
Dog fulgte Mange ham i Bølgen blaa,
Og Dødens Skrift man i hvert Øie saae,
Og selv de Kjækkes Knæe af Rædsel bæved,
Og Bønner blanded sig med Trods og Graad,
Men Ingen vidste meer i Nøden Raad.

En gammel Svend sig da mod Sigurd vender:
,,Nu seer Du Frugten af, hvad Du forbrød,
,,Du trued Andre med den bittre Død,
,,Den Himlens Retfærd til Dig selv nu sender;
,,For at fordømme grumt I hid er kommen,
,,Nu kalder Herren Eder selv for Dommen.''

Da høres Harmskrig bag de sorte Fjelde
Og alle Skibets Mænd paa Sigurd see,
De sagde: ,,Han er Skyld, i al vor Vee,
,,Det skal han selv nu med sit Liv undgjelde,''
Saa lod de Hevnens dunkle Magter raade,
Og kasted ham i Dybet uden Naade.

Med haabløst Blik de henad Bølgen stirre,
Paa Gravens Strøm de seile frem med Iil,
Thi Skibet flyver nu som letten Piil,
Mens Frygt og Svimmelhed hver Sjæl forvirre;
Dem Rædselsbilledet imøde svæver,
Den hvide Dødsstrøm, der sit Bytte kræver.

Og høit sig hæver nu dens Tordenrøst,
Snart Skibet skjælver i dens vilde Bølger,
Afgrundens Aand sin Fryd ei meer fordølger,
Han drager det i Dybet ned med Lyst,
Mens Skummets Tunger om hans Seier taler,
Afgrundens Mølle det i Dybet maler.

Og Alle knuses paa de skjulte Klipper,
Og Ingen hører deres sidste Klage,
Den brudte Mast dog kom igjen tilbage,
Men ingen Levende fra Svælget slipper,
Og Bølgens Tag sig over Liget lukker,
Et eensomt Echo under Klippen sukker.

---

<nonum><center>IV.</center></nonum>

I Vesten svæved frem de blege Taager,
Dog Aftensolen end paa Himlen stod,
I Luften dreied sig de lette Maager,
Og forsked efter Rov i Bølgens Flod,
Søravnen end paa Klippens Tinde vaager,
Mens tusind Fugle skreg ved Fjeldets Fod,
Og Skriget høres fast den hele Sommer,
Skjøndt det bli'er svagere, naar Midnat kommer.

Den unge Thorvald vandrer nærved Søen,
Hvor Lofods Fjelde krandse Fjordens Vand,
Et mægtigt Stræde skiller ham fra Øen,
Hvor Strømmen dreier sig bag Klippens Rand;
End lyder det som fjerne Hundes Gjøen,
Skjøndt langt han staaer fra Mostøs vilde Strand
Men Floden steg, der Vandets Veie vender,
En veeldig Strømning den mod Landet sender.

Dengang nu Bølgen kom med hvælvet Bryst,
Og Havet løsnede sit lange Bælte,
Saae han en splintret Mast ved Øens Kyst,
De lette Vover den mod Stranden vælte
Med selsom Hvisken og med sagte Røst,
Det var, som om de Dybets Gjerning meldte;
Og Masten syntes liig en Runestav,
Der bragte Budskab fra det vilde Hav.

Men da han nærmere til Stranden kom,
Han skued der en Mand ved Klippens Side,
Af Graven mærket som dens Eiendom,
Hans Blik var mat, hans Kinder dødninghvide,
Hans Dragt og Haar og Aasyn vidned om,
Hvad nys i Bølgens Favn han maatte lide,
Det Sigurd var, skjøndt viet alt til Døden,
Han denne Gang dog frelste sig af Nøden.

Af Dybets Grund der rager frem et Skjær,
I Ebbens Tid det høit sit Hoved hæver,
Af Bølgen ført, han fandt en Tilflugt der,
Skjøndt Hvirvelstøommen strengt sit Bytte kræver,
Da Floden kom, drev Skibets Mast ham nær,
Ved Skjærets Side den paa Bølgen svæver;
En selsom Skjebne den til Sigurd sender,
Mens Bølgegangen sig mod Landet vender.

Ved Mastens Hjelp han svømmed over Vand,
Han Strømmens Hundeglam paa Veien hører,
Tilsidst han fæster Fod paa Lofods Strand,
Den lette Bølge ham til Kysten fører,
Da møder Thorvald ham ved Klippens Rand,
Sig atter Dødsfrygt i hans Indre rører,
Hans Hjerte skjælver, da han Thorvald kjender,
Han frygter Gjengjeld af hans stærke Hænder.

Men Thorvald skued taus hans Kinder hvide,
Han tænkte: ,,Hevn ei skjenker Hjertet Ro,''
Han sagde: ,,Støt Dig, Sigurd, til min Side!''
Men Sigurd syntes end kun lidet fro,
Han hvisked: ,,Kan jeg paa Dit Høimod lide?'' —
,,Du hos Din egen Datter nu skal boe.''
,,Kan Du mit bittre Fjendskab da forglemme?''
— ,,At det er glemt, det skal Du snart fornemme.''

Dog mens han lytted end til Thorvalds Røst,
Sig i hans Hjerte rørte Hevnen atter,
En Dolk han gjemte paa sit blotte Bryst,
Med blege Fingre han dens Greb omfatter,
Han sagde: ,,Tag til Gjengjeld for Din Trøst
,,Den Medgift, som jeg skylder end min Datter!''
Saa stræbte han at naae sin Fjendes Barm,
Men Thorvald standsed ham med stærken Arm.

Saa bar han hjem ham over Fjeldets Veie,
Thi Sigurd bleg var sunken ved hans Fod,
Ham Thorvald lagde paa sit eget Leie,
Men Sigurds Kraft var knækket, brudt hans Mod,
Thorvald og Helga ham med Troskab pleie,
I Feberhede luer snart hans Blod,
Ved Dag og Nat for Øinene ham svæver
Den vilde Dødsstrøm, der sit Bytte kræver.

Snart var det, som en bitter Kamp han stred,
Snart som til fjerne Røster han mon lytte,
Og ofte raabte han; ,,Jeg vel det veed,
,,De vilde Hunde fordre mig til Bytte,
,,Med egen Haand jeg har forspildt min Fred,
,,Mig Himlen selv kan ikke meer beskytte;
,,Afgrundens Aand har slukket Lysets Stjerne,
,,Og Dybets Hunde glammer i det Fjerne.''

Og dog tilsidst en Dag, da Solen steg,
Reiste sig Sigurd op med Øine klare,
,,Jeg føler vel, at Nattens Aander veg,''
Saa talte han, ,,Guds Naade mig bevare!''
,,Men hvad vi ei forstod i Livets Leg,
,,Maa tidt i Dødens Stund sig aabenbare;
,,Hver svunden Dag igjen forbi mig skrider,
,,Jeg selv var Skyld i hvad jeg led og lider.

,,Jeg handlet har med ubarmhjertigt Sind,
,,Derfor blev Medynk mig af Andre negtet,
,,Med voldsom Haand jeg greb i Livet ind,
,,Med vilden Malstrøm var min Sjæl beslægtet,
,,Jeg saaede Storm og høsted Hvirvelvind,
,,At modstaae den jeg selv ei længe mægted,
,,For at fordømme grumt jeg hid var kommen,
,,Nu kalder Himlens Gud mig selv for Dommen.

,,Hvad jeg paa Jord besad, skal Helga eie,
,,En ringe Gjengjeld kun for hvad hun led,
,,Bed blot til Gud, naar han min Synd vil veie
,,At Vredens Aand ei tynger Skaalen ned.''
Saa sank han bleg tilbage paa sit Leie,
Ham skjenked Dødens Magter deres Fred;
Hans Sjæl til Afsked end paa Læben sukker,
Ung Thorvalds Haand hans brustne Øie lukker.

Thorvald en eensom Plet bag Fjeld mon kaare,
Et stille Hvilested han der ham gav,
Der fældte Helgas Øie mangen Taare,
Hun vandred ofte til den dunkle Grav,
Velsignelse fremspired af hans Baare,
Den fulgte med dem over Land og Hav;
I Dalen dybt mon deres Bolig staae,
Ei Hevnens Aander kan dem mere naae.
</body>
</poem>

<poem id="hauch2018032933">
<head>
    <title>Fiskernettets Oprindelse</title>
    <firstline>Loke flygted fra Ægirs Ø</firstline>
    <source pages="105-118"/>
    <quality>korrektur1,kilde,side</quality>
</head>
<body>
<nonum><center>I.</center></nonum>

Loke flygted fra Ægirs Ø,
Som Maagen han fløi over salten Sø.

Til Hlesey han kom som ubuden Gjest,
Hvor Aser var samlet ved Ægirs Fest.

Han spildte Glæden i Ægirs Sale
Ved Klaffer og Spot og forgiftig Tale.

Hans Gift var hentet fra Rastronds Elv,
Tilsidst han skaaned ei meer sig selv.

Han roste sig fræk af sin værste Daad,
Og stak sig selv med sin egen Braad.

Han sagde: .,,Jeg negter det længer ikke,
Jeg gav Jer den beskeste Kalk at drikke.

Min Kløgt er hvas som det skarpe Staal,
Jeg viste Mistiltein sit Maal,

Saa den fandt Vei til Balders Bryst,
Saa spildte jeg, Frig, Din bedste Lyst.

Jeg lærte Høder den sære Leg,
Der gjorde Din Søn i Døden bleg.

Saa voldte jeg Dig den værste Qvide,
Du seer ham ei meer ved Odins Side,

At ride til Thinge, som han var vant,
Et stillere Hjem han i Helheim fandt.

Der trykker min Datter ham til sit Hjerte,
Der glemmer han Valhals Fryd og Smerte.

Fra Hel til Valhal er Veien lang,
Og Loke har standset hans lette Gang.

Nu Hel har Veien til Valhal lukt,
Og Loke har standset hans Vingeflugt.

Saa skjenked jeg for Jer den beske Skaal,
Jeg volded, at Balder blev lagt paa Baal.

Derom skal der synges saamangt et Qvad,
Naar Frigga græder, er Loke glad.''

Saa praled han fræk i den høie Hal,
Og beilede til sit eget Fald.

Sig reiste de Gjester ved Ægirs Bord,
Nu vilde de hevne det lumske Mord.

Men Odin raabte fra Høisædet ned:
,,I Ægirs Hal skal der holdes Fred.''

Da saae man et pludseligt Lynildskjær,
Man mærked, at Thrudvangers Drot var nær.

Da blegned Loke, da skjalv hans Mund,
Forvoven og feig i samme Stund.

Som Vinden han Vei gjennem Hallen fandt,
Det var som en Sky, der i Natten svandt.

Han svang sig høit over salten Sø,
Han fløi mod Nord fra Ægirs Ø.

---

<nonum><center>II.</center></nonum>

Han hviled sig ved Franangerfos,
Han haabed at byde de Guder Trods.

Han voved dog ikke ved Dag at flye,
Han frygted Odins Blik bag Sky.

Han frygted, at Odin speided hans Vei,
Han vidste, ham blænded Trolddom ei.

Saa loe han igjen ad sin egen Frygt,
Han sagde: ,,Kun liden er Asers Kløgt.

I Viisdom Alle jeg overgaaer,
Selv Odin mod mig kun lidt formaaer.

Og kommer Mjølnirs Svinger hid,
Flux styrter jeg mig i Fossen hvid.

Og skaber mig om til en Lax i Vand,
Og glider sagte bag Klippens Rand.

Og skjuler mig bag de sorte Stene,
Hvor Elven beskygges af Skovens Grene.

Gjester saa Natten den dunkle Jord,
Da svømmer jeg ud i Franangerfjord.

Mig dækker det strømmende Nordenvand,
Jeg svømmer til Verdens yderste Rand,

Til Utgards Rige, hvor Jetter boe,
Der lader Gud Thor mig nok i Ro.

Han husker vel, hvor det gik ham sidst,
Da Utgard ham daared med Tryllelist.

Han sad i en Handske med Skjændsel og Spot,
Det voldte med Koglen Utgards Drot.

Saa sank han i Knæe for en Qvide graa,
Det glæder mig, hvergang jeg tænker derpaa.

Men jeg er blandt Jetter en velkommen Gjest,
Der sidder jeg Utgards Fyrste næst.

Naar Loke strider ved Utgards Side,
Da blive nok Odins Kinder hvide.

Da svinder Glæden af Asers Hal,
Da skuer Odin sit Riges Fald.''

Saa taug han, atter han stille sad,
Og lytted til Elvens dunkle Qvad.

Han tænkte: ,,Men kunde det dog ei hænde,
At Lykken sig vilde fra Loke vende?

Dog fanges han neppe med Orm paa Krog,
Dertil er Loke nok altfor klog.

Den Madding findes paa Jorden ei,
Der standser Loke paa Dybets Vei.

— Men hvis der fandtes i Asers Hær
En Mand, som i Kløgt kom Loke nær?

Jeg veed det vel, det har ingen Nød,
Min Lige blev aldrig i Verden født.''

,,Men,'' tænkte han atter: ,,Hvis Loke selv,
En Fisk vilde lokke fra Fjeldets Elv?

Og hvis den var snedig som Dybets Snog,
Og ei vilde bide paa Lokes Krog?

Med hvilke Paafund med hvilken Kløgt,
Som Ingen paa Jord har end forsøgt,

Med hvilke Rænker, med hvilken List,
Som Ingen paa Jord har tænkt og vidst,

Mægted da Loke den selv til Trods,
At drage den frem af Dybets Fos?''

---

<nonum><center>III.</center></nonum>

En Hytte var bygget ved Elvens Stene,
Der Loke sad med sig selv alene.

En Skorsteen stod i den dunkle Stue,
Der havde han tændt en lønlig Lue.

Der sad han stille med grublende Mod,
Mens Elven larmed ved Klippens Fod.

Mens under ham rulled de Bølger snare,
Han leged i Hu med sin egen Fare.

Han tænkte: ,,Mon jeg fra Dybets Elv,
Med Kunst og Kløgt kunde fange mig selv?''

Saa gik han ned imod Elverskjær,
En Edderkop saae han bag tvende Træer,

Den lured bag en Pileqvist,
Dens Væv var spunden med megen List.

Den fanged en Myg i sit sine Spind,
Og svøbte den tæt i Væven ind.

Da hjalp ei dens Gift og dens Vingers Slag,
Den havde skuet sin sidste Dag.

Men Loke mæled med selsomt Mod:
,,Nu veed jeg, hvad ikke jeg før forstod.

Var Væven fast og Traaden stærk,
Da kunde den øve det snilde Værk,

Som nylig Loke grubled paa,
Nu kan det Hele jeg godt forstaae.''

Han mærked en Blanding af Lyst og Gru,
Han kan ikke modstaae sin egen Hu.

Hvad nylig var født i Sjælens Hjem,
Sig trænge vil gjennem Haanden frem.

Han sagde: ,,Jeg føler en selsom Lyst,
Det er, som jeg hørte min Tankes Røst.''

Han tænkte: ,,Mig stader det ingenlunde,
Jeg vil kun see, om det lykkes kunde.''

Han danned en Naal med Kunst behænde,
Heel let han kunde den snoe og vende.

Saa spredte han Traade med kløgtig Aand,
Og knytted dem sammen med listig Haand.

Han knytted Knuder, han Masker slog,
Han gjennem Maskerne Traaden drog.

Han fletted det Hele fast og let,
Han sletted det første Fiskernet.

Med Stene betynget det sank i Vand,
Med Snore drog han det op paa Land.

I trende Timer var Alt fuldbragt,
Det var, som ham hjalp en usynlig Magt.

Det var, som han virked ved Kogleri,
Som Dybets Dverge ham stode bi.

Han sagde: ,,Saa løste jeg Gaaden dog,
I Verden er Ingen som Loke klog.''

---

<nonum><center>IV.</center></nonum>

Pludselig rysted Bjerg og Dal,
Der glimted et Lyn i Luftens Sal.

Men Loke lytted bag Fjeldets Tind,
Han meente, han hørte fjerne Trin.

Han bøied sit Hoved mod Jorden ned,
Han meente, han hørte Asernes Fjed.

Da greb han sit nysfuldendte Værk,
Og kasted det i den Flamme stærk.

Han kasted sit Net i den brændende Lue,
Han sagde: ,,De skal det aldrig skue.

Men før De mig fange bag Bjergets Tind,
Før skal de fængsle den susende Vind;

Den susende Vind og den lette Drøm;''
Saa styrted han sig i den vilde Strøm.

Men Aserne vandred bag Skovens Træer,
De vidste vel, at Loke var nær.

Ham skued fra Hildskjalf Odins Blik,
Da Morgensolen i Øst opgik.

De vilde nu kue hans frække Mod,
Han skulde nu bøde for Balders Blod.

Dem fulgte Vanerne Frei og Njord,
I Sandet skued de Lokes Spor.

Men Loke selv de ikke saae,
De speided i Hytten, i hver en Vraa.

De speided i Dal og bag Skovens Green,
De speided paa Fjeld og bag Elversteen.

Men Loke skuffed det skarpests Syn,
Forgjeves udslyngede Thor sit Lyn.

Da meldte Freir: ,,Vi fange ham ei,
Som Røgen han finder i Luften Vei.

Hans Paafund og Rænker er uden Tal,
Som Regnens Draaber i Skovens Hal.''

---

<nonum><center>V.</center></nonum>

Med Aserne kom der en kløgtig Mand,
Fast Loke liig i Vid og Forstand.

Liig Loke løste han hver en Gaade,
Dog brugte sin Kløgt han paa bedre Maade.

Han Svaser hed, han var Alle kjær,
I Viisdom kom han fast Odin neer.

Han sagde: ,,Ved Vandet jeg seer hans Fjed,
Han skjuler sig vist bag Elvens Bred.

Dog er det ei let at fange ham der,
Han viser sig neppe ved Dagens Skjær.

Han venter, til Mørket ham dække kan,
Saa vil han svømme til Udgards Land.

Dog saae jeg et Spor i det slukte Baal,
Maaskee det leder os til vort Maal.''

Saa bød han dem ind i Huset at gaae,
Han peged paa Arnen i Hyttens Vraa.

Der saae man en selsom Runeskrift,
Den vidned om Lokes sidste Bedrift.

Skjøndt Nettet, virket med Flid og Kunst,
Var svundet i Støv og Røg og Dunst,

Man skued dog Mærker i Asken graa,
Af Traadens Gang og af Masker smaa.

Da mæled Qvaser: ,,Seer nøie til!
Thi her har han drevet et selsomt Spil.

Hans Paafund og Rænker er uden Tal,
Dog beiled han her til sit eget Fald.

Han leget har med sin egen Fare,
Han stillet har for sig selv en Snare.

Han skabte med Kunst og Flid sit Værk,
Han spandt sin egen Dødningsærk.''

---

<nonum><center>VI.</center></nonum>

Da Aserne fatted hans Tanke ret,
Saa fletted de selv et kunstigt Net.

I Asken læste de Lokes Kunst,
Den fødtes igjen af Støv og Dunst.

Thi Qvaser dem leded med kløgtig Aand.
Dem hjalp og Odins usynlige Haand.

Og Lokes Naal de paany havde fundet,
I trende Timer blev Nettet bundet.

Men Thor til Bæltet i Vandet treen,
Med Mjølnir han splintred de største Steen.

Han splintred ogsaa den Klippe graa,
Hvorunder den listige Loke laae.

Saa sænked de Nettet i Elvens Skjød,
Der Loke svømmed i yderste Nød.

Det hjalp ei, han sprang over Nettet hen,
Tilbage ham kastede Thor igjen.

Og Aserne blænded hans Trolddom, ei,
Og Njordr spærred ham Bølgens Vei.

Saa fanged de Loke, for Sol gik ned,
Da hjalp ham kun lidt hans Kløgt og Sned.

Hans Kløgt havde voldet saa mangen Harm,
Den vendte sig nu mod hans egen Barm.

Han brugte saa mangen skadelig List,
Den skaded dog meest ham selv tilsidst.

Ham Aserne fængsled til Fjeldets Blok,
Der skal han hvile til Ragnarok.

Der hviler han bleg, som et Lig paa Baar,
Til Surtur kommer og Verden forgaaer.

Og ei skal han løses, før Agdrasil brænder,
Før Kræfterne spredes og Tiden sig ender.
</body>
</poem>

<poem id="hauch2018032934">
<head>
    <title>Olaf den Helliges Syn</title>
    <firstline>Da Kong Olafs kjække Helte</firstline>
    <source pages="119-125"/>
    <quality>korrektur1,kilde,side</quality>
</head>
<body>
Da Kong Olafs kjække Helte,
Kom til Trondhjem nær,
Mødte dem med Sværd ved Bælte
En utallig Hær.

Mænd fra Sogn og Oplands Bønder
Ginge frem Paa Rad,
Fleest dog var de stærke Trønder,
Fuld' af bittert Had.

Alle vilde Kongen fælde,
Høie Skrig der lod, -
Thi de meente, Christi Vælde
Svandt med Olafs Død.

Kjække Mænd mon Kongen følge,
Dog de var kun faa,
Ei de kunde Faren dølge,
Da de Fjenden saae.

Sig en gammel Hovding nærmer,
Kongen vel bekjendt:
,,Hvis Du Dig med Kløgt beskjermer,
Da er Krigen endt.

Onde Raad er nu de bedste,
Feig er raadvild Mand,
Lad os Bondens Huse gjeste
Nu med Baal og Brand.

Naar de see de røde Luer
Farve Luftens Sky,
Snart Du deres Modstand kuer,
De vil hjemad flye,

For at frelse Børn og Qvinder,
Snart da seirer Du,
Bort som Avner Hæren svinder
Med forfærdet Hu.''

Kongens bedste Mænd sig sanker
Ved den Høvdings Ord;
Olaf sad i dybe Tanker,
Stirred taus til Jord.

Høit de skreg: ,,Lad Hevnen raade,
Da er endt Din Spee.''
— ,,Om det er vor Sjæl til Baade,
Maae vi først dog see.

Hist, hvor hævet over Vrimlen
Kneiser Fjeldets Tind,
Vied mig et Syn fra Himlen
Til min Gjerning ind.''

Alle Mænd i Kongens Følge
Rundt i Kreds mon staae:
,,Herre, Du det ei fordølge,
Hvad paa Fjeld Du saae.''

,,Da vi stod hvor Kjølen sænker
Sig mod Norge ned,
Var det, som om Støvets Lænker
Fra min Sjæl bortgled.

Jordens Vrimmel dybt i Dybet,
Der mig for var nær,
Tabte sig og svandt, som Krybet
Under Skovens Træer.

Al den Sorg, der Stevet tvinger,
Veg som Røg for Vind,
Op min Sjæl paa Fuglevinger
Steg fra Kjølens Tind.

Ingen Frygt mit Hjerte kued
I min Sjæl var Fred,
Og med stille Tanker skued
Jeg paa Jorden ned.

Vidt jeg svæved i det Høie
Over Hav og Strand,
Nærmest dvæled dog mit Øie
Paa mit Norges Land.

Kjølens Ryg sig mægtig strakte,
Liig en Stamme stor,
Vidt den sine Grene rakte
Mellem Syd og Nord.

Filefjeld med Kinder hvide,
Dovres Tind jeg saae,
Alle Fjeld ved deres Side
Stod som Qviste smaa.

Til et mægtigt Træ forenet
Var det hele Land,
Ter fra Finmark sig forgrened,
Ned til Vigens Strand.

Dal og Eng og Mark og Slette
Under høien Fjeld,
Ligned Blade, der sig slette
Rundt om Birk og El.

Og mit Øie Frugter skimted
I den grønne Krands,
Der som Nattens Stjerner glimted
Med en hellig Glands.

Fra det ubekjendte Fjerne
Høit en Stemme lød:
,,,,Til om dette Træ at værne
,,,,Blev Kong Olaf født.

,,,,Frugterne, som Du kan skimte
,,,,I den grønne Krands,
,,,,Det er Kirkespir, der glimte
,,,,Med en hellig Glands.''''

Atter dog min Sjæl sig sænker
Som en Fugl fra Sky,
Jordens Tryk og Støvets Lænker
Føler jeg paany.

Og det fagre Billed viger
Hen i Luftens Strøm;
Dog en indre Røst mig siger,
Det var ingen Drøm.

Naar de vilde Christ forraade,
Stod hans Tro imod,
Har jeg tidt til Landets Baade
Spildt de Frækkes Blod.

Men at de mod mig sig vende,
Er en mindre Sag,
Derfor vil jeg ikke brænde
Selv det mindste Tag.

Ikke veed jeg, om jeg vinder,
Eller falder brat,
Men jeg veed, at Gud mig finder
Selv i Dødens Nat.

Selv om Dagens klare Stjerne
Slukkes for mig ud,
Skal jeg dog om Landet værne,
Saa lod Herrens Bud.

Om min Krone maa jeg værge,
Det er Kongens Kald,
Men jeg tør det Land ei hærge,
Som jeg skjerme skal.''

---

Konning Olaf faldt i Slaget,
Bleg han sank til Jord,
Dog hvad Aandens Syn opdaged,
Blev et Sandheds Ord.

Skjøndt i Grav han maa nedstige,
Skilt fra Livets Pragt,
Dog i Dødens stille Rige
Voxer end hans Magt.

Had og Hevn og Avind svinder
Bort som Skum paa Vand;
Olaf end med blege Kinder
Hersker i sit Land.

Hedenskabets Fald sig nærmer,
Det henveires brat;
Olaf Christi Tro beskjermer
Gjennem Tidens Nat.
</body>
</poem>

<poem id="hauch2018032935">
<head>
    <title>Den uadelige Ridderfrue</title>
    <subtitle>Efter et svensk Folkesagn</subtitle>
    <firstline>Grev Birger hersked i Gotland</firstline>
    <source pages="126-138"/>
    <quality>korrektur1,kilde,side</quality>
</head>
<body>
<nonum><center>I.</center></nonum>

Grev Birger hersked i Gotland,
Han var en Høvding stor,
Han fødtes i Folkungestammen,
En vældig Slægt i Nord.

Hans Navn og Helterygte
Var kjendt baade fjern og nær,
Hvorhen han sit Glavind vendte,
Der flygtede Fjendens Hær.

Karelen og Østerbotten
Han lagde til Sverrigs Land,
Han var næst efter Kongen
I Riget den mægtigste Mand.

Han var den mægtigste Herre
Han hersked i By og i Slot,
Hans Datter var gift med Norges Konning
Hans Søn var Sverrigs Drot.

Sig nærmed en fremmed Hofmand,
Han bragte Jarlen Bud:
,,Herr Bengt, Jer Yngste Broder
Har fæstet en fager Brud.

Hun er nu vorden hans Hustru,
Han har sig giftet i Løn,
Thi hun var ei af Adel,
Og dog en Jomfru skjøn.''

— ,,Hvad?'' raabte Jarlen heftig,
Er hun af ringe Stand?''
— ,,Min Herre, før I hende dømmer,
I skue den Lilievand!

Hun var den sagreste Jomfru
Blandt alle Sverrigs Moer,
Din Broder frygted Din Vrede,
Thi har han ei meldt det før.''

Sig reiste den stolte Jarl,
Med Harme frem han gik,
Sig hundrede Hofmænd bøied,
Og skjælved ved hans Blik.

Han sagde: ,,Du her skal bie
Du skal dem bringe Bud,
Jeg skjenker en Brudegave
Baade til Brudgom og Brud.''

Den næste Dag sad Jarlen
Heel tankefuld ved Bord:
,,I hente min Broders Hofmand,
Jeg nu vil løse mit Ord.''

Saa vinked han tvende Svende,
De nærmed sig paa hans Bnd,
De bare frem en Klædning,
Den saae heel selfom ud.

Halvdelen var af Fløiel
Virket med gylden Pragt,
Med Purpur og hviden Silke,
Den ligned en Kongedragt.

Halvdelen var af Vadmel,
Den ligned de Kofter graae,
Der bæres af fattige Bønder,
Naar de til Arbeid gaae.

Da sagde den stolte Høvding:
,,Du seer min Gave der,
Den bringe Du til min Broder
Og til hans Hjertenskar.''

Han peged mod Hallens Udgang,
Han sagde: ,,Nu skal Du gaae.''
- ,,Ja, Herre, dog kunde det hænde
At snart Du mig atter saae.''

— Den fjerde Dag derefter,
Da Jarlen i Hallen stod,
Sig nærmed igjen den Hofmand,
Han hilfed med dristigt Mod.

Han sagde: ,,Min ædelig Herre,
I ei fortryde derpaa,
Hvorhen Eders Broder mig sender,
Der sømmer det mig at gaae.''

Saa viste han frem den Kjortel,
Som efter Jarlens Bud
Han havde bragt sin Herre,
Paa Gulvet han bredte den ud.

Dog syntes den heel forandret,
Den skinned med dobbelt Pragt,
Thi over det hæslige Vadmel
Var Ædelstene lagt.

Ædelsteen og Skarlagen
Det gav en skinnende Glands,
Utallige hvide Perler
Sig fletted derom i Krands.

Da mæled den fremmede Hofmand:
,,Saa siger min Herre bold:
,,,,For Qvinden er dydelig Vandel
,,,,Det bedste Adelsskjold.

,,,,Kan Guld og Perler klare
,,,,Forædle den ringe Dragt,
,,,,Saa har vel min Hustrus Uskyld
,,,,Endnu en større Magt.

,,,,Som Guld er hendes Troskab
,,,,Hun svigter ei i Nød,
,,,,Og reent er min Hustrus Hjerte
,,,,Som Perler i Havets Skjød.''''

---

<nonum><center>II.</center></nonum>

Sig reiste den Herre med harmfuld Hu,
Han sagde: ,,Du melde min Broder Bengt,
At sender han Dig engang endnu,
Da kunde det være, hans Bud blev hængt.

Jeg visselig snart ham gjeste vil,
Da faaer vel Ende den bittre Kiv,
Jeg selv vil raade for dette Spil,
Mig lyster at see hans unge Viv.''

Hans Læber skjalv, hans Kind var bleg,
Han tænkte: ,,Jeg stækker hans Vinger vel,
Men ender han ikke den Elskovs Leg,
Da bliver det neppe den Viv til Held.''

Den Herre red over Mark og Vang,
Hans Ganger iled som letten Raa,
Ham fulgte de Kæmper med Spyd og Stang,
Det var, som man skued Falke graae.

Men da de kom til den Borg saa høi,
Hvori Ridder Bengt havde fæstet Bo,
Da hørte de ikke den mindste Støi,
Det var, som den hviled i Midnatsro.

Der hørtes ei Gny, ei Vaabenklang,
I Gaarden blinked ei Skjold, ei Spær,
De Klosterklokker til Aftensang
Kun ringede fjernt bag Lundens Træer.

,,Jeg mærker, min Broder har skiftet Sind,
Før saae jeg ham aldrig i Kampen flye,
Dog nu ham lærte den Treelleqvind
At rømme feig fra Borg og By.''

Sig aabned en Port bag høie Træer,
Den deiligste Qvinde man saae paa Vang,
Hun sagde: ,,Min Herre, velkommen vær!''
Det var, som man lytted til Fuglesang.

Om Haaret bar hun en Perlekrands,
Med svævende Gang hun fremad gik,
Hendes Lokker skinued med Maaneglands,
Mens Øinene glimted med Stjerneblik.

Af sorten Silke var hendes Dragt,
En Guldring smykked den hvide Haand,
I Øinene glimted en Tryllemagt,
Der dæmpede Vreden i Jarlens Aand.

— ,,Er Du den Qvinde, som Ridder Bengt
Har ægtet nylig til Trods for mig?''
— Hun svared: ,,Min Herre, Du dømmer strengt,
Hun aldrig agted at trodse Dig.

Hun fulgte Jer Broder til Finsta-By,
Der veed I, han eier en fager Borg,
I Morgen ventes de hid paany,
Jer Vrede den er hendes største Sorg.''

Da spurgte den Herre: ,,Hvem er da Du?''
— ,,En Søster til den unge Viv.''
Mæled da Jarlen med venlig Hu:
,,Mod Dig har jeg ingen Grund til Kiv.

Jeg bliver i Nat paa min Broders Borg,
Du sørge da for os, som Du kan bedst.''
Hun svared: ,,I bringe nu Fryd eller Sorg,
Os møder dog aldrig en ædlere Gjest.''

---

<nonum><center>III.</center></nonum>

Den Herre sprang til Jorden,
Han fulgte den Viv med Lyst,
Da smelted bag haarden Pandser
Saamangt et Kæmpebryst.

Saa traadte han ind i Borgen,
Han lytted til hendes Ord,
Ham fulgte de staalklædte Kæmper
Med Landserne sænkt mod Jord.

Hun greb et gyldent Bæger
Paa Bordet i høien Hal,
Og fyldte med Viin til Randen
Den funklende Pokal.

Hun neied og bød til Jarlen
Den perleklare Drik,
Han tømte den ud til Velkomst,
Alt efter gammel Skik.

I Birkens og Egens Blade
Alt sused Nattens Vind,'
Mens hundrede Lamper i Hallen
Udbredte det klareste Skin.

Da skued den mægtige Herre
Paa Væggen ved Lampeskjær
Et stort og vævet Billed,
Med Undren han traadte det nær.

Med Kunst var i Billedet virket
En Kamp mod hedenske Mænd,
Han kjendte sin sneehvide Ganger,
Han kjendte sig selv igjen.

Han kjendte sin viftende Fane,
Der trodsed Fjendernes Vold,
Hans Broder stred ved hans Side
Og skjermed ham med sit Skjold.

Han skued Hedningskarer
Og Heste med væbnede Mænd,
Der fulgte hans Adelsbanner
Og stræbte til ham hen.

Han spurgte: ,,Hvo er den Mester,
Der væved med Farvernes Glands
Den Kamp, hvori jeg har vundet
Min bedste Seierskrands?''

Da bøied venlig sit Hoved
Den Qvide faver og skjøn,
Hun sagde; ,,Hvis Jer det behager,
Da er det min kjæreste Løn.

Hvad I har kæmpet og levet,
Jer Seier og mægtige Daad,
Det har i et ringe Billed
Jeg vævet med letten Traad.''

---

<nonum><center>IV.</center></nonum>

I Høisædet hviled den Herre,
Han syntes munter og glad,
De stærke, staalklædte Kæmper
Ved Bordet i Rækker sad.

Han vinked den favre Lilie:
,,I sætte Jer nærved mig,
Vi vil med hinanden tale
Alvorlig og uden Svig.

I sige mig uden Omsvøb,
— I veed det ganske vist, —
Om ikke min unge Broder
Mig daare vil med List.

Om ikke Jer Rygtet sagde,
At jeg kom hid i Dag,
Jeg mener, hans hele Reise
Var grundet paa Bedrag.''

— ,,I mindes vel, min Herre,
For Fjenden han aldrig veg,
I mindes, at Kamp og Fare
Kun er ham som en Leg.

Men dog der gives Haansord,
Der glemmes ei af Mænd,
Et Ord kan skære Vunder,
Som læges ei igjen.

Dit Ædelmod, Din Troskab
Dem har han aldrig glemt,
Dog ønsked han helst, I mødtes,
Naar Du blev bedre stemt.''

Men Jarlen sad alvorlig,
Han fæsted sit Blik mod Jord,
Han sagde: ,,Min favre Jomfru
I taler et viseligt Ord.''

End vexled han mangen Tanke
Med det klare Qvidespeil,
Han syntes, den ædle Lilie
Var uden mindste Feil.

Han tænkte: ,,Det er dog selsomt,
Jeg mødte saamangen Viv,
Dog aldrig den Jomfrus Lige
Jeg skued i mit Liv,

I ringe Kaar hun fødtes,
Af Mørket sprang hun ud,
Dog er hun i Ord og Gjerning,
Som var hun en Fyrstebrud.''

---

<nonum><center>V.</center></nonum>

Da Jarlen næste Morgen
Sig hviled i Vinduets Karm,
Saae han den favre Qvinde,
Hun stod ved en Ridders Arm.

Den Ridder var Bengt, hans Broder,
Han stod i Hallens Dør,
Han sagde: ,,Hun er min Hustru,
Det længer ei dølges bør.''

,,Hvad,'' raabte Jarlen heftig,
,,I vil mig daare med Svig!
Hun kaldte sig hendes Søster,
Hun har bedraget mig.''

— ,,Jeg meente, Du burde kjende
Min Hustru god og from,''
Gjensvared den ædle Ridder,
,,Før her Du fældte Dom.''

Han sagde: ,,Min stolte Broder,
Betragt min Sigrid vel,
Og see, om i hendes Øie,
Sig speiler en ringe Sjæl.

Af Adel ei hun fødtes,
Af Mørket sprang hun ud,
Dog er hun i Ord og Gjerning,
Som var hun en Fyrstebrud.'' '

Da studsed den stolte Jarl,
Han taug og tænkte sig om,
Han sagde med sagte Stemme:
,,Det var min egen Dom.''

Saa smiled han atter til Sigrid,
Han sagde: ,,Min Broder Bengt,
Du her kun har gientaget,
Hvad for jeg selv har tænkt.

I Gaar jeg længe har siddet,
Din ædle Hustru nær,
Thi kan jeg nu vel begribe,
Hvi Du har hende kjær.''

Han sagde: ,,Min favre Sigrid,
Hvor end Din Vugge stod,
Du er dog født af Adel,
Og ridderligt er Dit Blod.

Og var ei til min Broder
Du bunden ved Kirkens Bud,
Da tænker jeg vist, jeg valgte
Dig til min egen Brud.''
</body>
</poem>

</content>
</section>

<section>
<head>
    <title>Valdemar Atterdag</title>
</head>
<content>

<poem id="hauch2018032936">
<head>
    <title>Falken</title>
    <firstline>Det var en deilig Morgen og Solen skinned klar</firstline>
    <source pages="141-147"/>
    <quality>korrektur1,kilde,side</quality>
</head>
<body>
Det var en deilig Morgen og Solen skinned klar,
Duggen paa alle Blade glimtede som et Glar,
Som slebne Diamanter, hvori sig Lyset speiled,
Guldfarvede Skyer igjennem Luften seiled.

De seiled gjennem Luften og monne langsomt flye,
End saaes den blege Maane, den ligned selv en Sky.
De Bønder ginge paa Rad og meied det gule Korn,
Da hørtes gjennem Skoven en Lyd af Jægerhorn.

Meldte den gamle Bonde, der først i Rækken gik:
,,Nu jager Konning Volmer alt efter gammel Skik,
Hvor vidt han end færdes paa Hav eller Ø,
Han vender dog tilbage hver Høst til Gurresø.''

Høit over Skovens Hytter opsteg den dunkle Røg,
Der hørtes Glam af Hunde, der saaes den flyvende Høg,
Da sagde de Qvinder, som bandt de gule Neg:
,,Det kunne vi vel fornemme, det er Kong Volmers Leg.''

Mæled igjen den Bonde: ,,Hold nu med Arbeid op,
Jeg hører Klokker klinge bag Sø og Bøgetop.''
Saa satte de sig i Græsset og bad en sagte Bøn,
Dog stirred end de Piger til Skoven i Løn.

Pludselig paa Sletten kom frem et selsomt Tog.
Foran red Dannerkongen, den Herre snild og klog,
Han var heel rank og smidig, dertil fager at see,
Foran paa hans Sadel sad en Falk, hvid som Snee.

Ham fulgte tredive Svende, de traved frem med Jil,
Og dertil femten Hofmænd, der leged med Buer og Piil,
Dem skinnede Guld paa Bryste, det gav en selsom Glands,
Det var som Vaarens Solglimt i Bølgernes Dands.

Da vendte sig Kong Volmer, han vinked med sin Haand:
,,Nu skal I Hundene koble samt lægge dem i Baand,
Did er vi nu komne, hvorhen ei Skoven naaer,
Saa vil vi prøve Falken og see, hvad den formaaer.'' '

Hvisked da en Ungersvend: ,,Det bor vi Alle sige,
Kongen er en Skytte, der søger sin Lige,
To Raadyr har han fældet, dertil en ædel Hjort,
Alt i den aarle Morgen, skjøndt Tiden var saare kort.''

,,Ja'', svared en gammel Jæger: ,,Han har et sjeldent Held,
Uvane Dyr at kue, forstaaer han ogsaa vel;
Selv har han Falken tæmmet, der sidder ham nær,
Den bragtes hid paa Havet fra Islands golde Skjær.

Han selv den giver Føde, den lyder hans Bud,
Naar den i Luften svæver, det er som et Stjerneskud,
Den snoer sig liig en Svale, den skyer ei Ild, ei Vand,
Den Falk er den allerbedste, der kom til Danmarks Strand.''

Mæled da Kong Volmer, han hæved igjen sin Arm:
,,Hisset kjører Fru Helvig i sin forgyldte Karm,
Hun og hendes Jomfruer, de langs ad Stranden age,
Hun hører gjerne Munkesang, men elsker ei at jage.''

Ham svared Ridder Folqvard, en ædel Grevesøn:
,,Min Drot, I har en Hustru, gudfrygtig og saare skjøn,
Hun aldrig forsømmer Messen og aldrig Ottesang;
Heelt fagert over Vandet lyder Klokkernes Klang.''

Meldte den gamle Herre, som red Kong Volmer næst:
,,Er det ei Synd at jage, naar Messen bliver læst?
Vil ei Vorherre vredes, mon Sligt han lide kan?''
— ,,Ei'' svared Konning Volmer: ,,Han er en fornuftig Mand.

Han skabte de fagre Qvinder, dertil den friske Baar,
Han er ei klostergiven, han sikkert Spøg forstaaer.''
Ved Kongens muntre Tale de Ungersvende loe,
Men rundt i Landet sagde man, at Volmer mangled Tro.

Pludselig fra Sletten sig hæved over Jord
En langhalset Heire, heel usædvanlig stor.
Den seiled, liig en Sky for lette Morgenvinde,
Den svømmed gjennem Luften, den frygted ingen Fjende.

Da sagde Dannerkongen: ,,Det bli'er et Helteværk,
Min Falk, om Du kan tvinge den Heire stor og stærk.''
Saa tog han af dens Hue og slap den af Baand,
Da rysted den sine Bjælder med kamplysten Aand.

Men neppe fik den Øie paa Heiren stor og lang,
For let som en Piil den sig i Luften svang.
Den dreied sig i Ringe, den snoede sig i Bue,
Det meente de Jægere, den Leg var værd at skue.

Da Heiren nu mærked, at en Fjende var nær,
Da strakte den imod ham sit Næb som et Spær,
Opad den vilde flyve, dog lyktes det ei,
Thi Falken hiin Modige spærred den steile Vei.

Med piilspidse Vinger den svæved i det Høie,
Under den fløi Heiren med speidende Øie,
Forsigtig den vendte Næbbet, dog vilde den ikke flye,
Den agted Falken at spidde, naar han sank ned fra Sky.

Da sagde den gamle Ridder: ,,Gud veed, hvad der vil skee,
Dog maa hver Jæger tilstaae, den Falk er værd at see,
Hør, hvor dens Bjælder klinge, det er et lystigt Spil,
Men det var Jammerskade, hvis den kom noget til.''

,,Ei'', svared den Drot behænde, ,,det har vel ingen Nød,
Thi skjøndt den kun er liden, er den til Seier født;
Den har et sikkert Øie, den feiler ei sit Maal,
Dens Klo er mere hvas, end det skarpeste Staal.''

Da saae man høit i Luften et usædvanligt Syn,
Thi Falken den Modige sig sænked som et Lyn,
Man troede, den var spiddet ved Heirens Landsestik,
Dog sank den ved dens Side, saa den Faren undgik.

Saa greb den sin Fjende om Luftrøret langt,
Herren kæmped forgjeves, dens Aandedræt blev trangt,
Men Falken slog med Vingerne, den brugte Næb og Klo,
Under dens vilde Favntag blev Heiren lidet fro.

Saa daled de fra Luften ned i Græssets Skjød;
Falken stod uforfærdet, men Heiren var død.
Da sagde Konning Volmer: ,,Den Kamp fik Ende brat,
Atter her en David har fældet en Goliath.''

— ,,Nu er hans Ord forblommet alt efter gammel Skik'',
Saa hvisked de Riddere, ,,dog har han Falkens Blik,
Er han ei føer af Lemmer, har han dog Mod for To.
Tidt er han mild i Tale, dog hvas er hans Klo.

Men Falken hugged Øiet ud paa Heiren den graa,
Saa drak den af hans Hjerteblod, den agted ei derpaa,
At Kongen den venlig lokked og strakte Haanden ud,
For første Gang paa Jagten den trodsed Kongens Bud.

Da vredtes den Herre, han sig mod Falken vendte,
Han sagde: ,,Du bær Dig ad som en rovgjerrig Glente,
Med Hunger skal Du tvinges i det mørkeste Buur,
Til ganske Du forglemmer Din trodsige Natur.''

Falken de vilde fange, de kom den ganske nær,
Da steg den atter pludselig og svandt bag Skovens Træer.
Den agted ei deres Lokken, den fløi imod Syd.
Snart døde bort i Luften Bjældernes fjerne Lyd.

Da sagde Dannerkongen: ,,Jeg er af Jagten kjed,
Nu vil jeg søge Falken alene; hvo veed,
Om ikke jeg den finder bag Skovens høie Træer,
Ugjerne jeg den mister, hvor trodsig end den er.''
</body>
</poem>

<poem id="hauch2018032937">
<head>
    <title>Den fremmede Jomfru</title>
    <firstline>Saa red den ædle Konning ad Markerne hen</firstline>
    <source pages="148-151"/>
    <quality>korrektur1,kilde,side</quality>
</head>
<body>
Saa red den ædle Konning ad Markerne hen,
Der fulgte ham efter kun en eneste Svend,
Men da de kom til Skoven, hvor Veien blev trang,
Da hørte Kongen atter den fjerne Bjældeklang.

Han kaldte paa Svenden, han let af Sadlen sprang,
Han sagde: ,,Vogt min Ganger og vent mig paa Vang
Saa gik han ind i Krattet, selv baned han sig Vei,,
Han sagde: ,,Jeg hører Bjælderne, jeg skuffer mig ei

Saa vandred han alene paa den vildsomme Sti,
Da naaede han en Plads, der for Træer var fri,
Der saae han en Jomfru — han troede knap sit Syn,
Sagtelig leged Bladene med Solstraalernes Lyn.

Om Brystet var hun fyldig, i Midlen var hun smal,
Eensom og stille hun sad bag Skovens Hal,
Tankefuld drømmende paa den mosgroede Steen;
Hun ligned en deilig og smækker Rosengreen.

De rødeste Koraller smykked hendes Haar,
Midt i Høstens Blomster hun ligned den unge Vaar;
Fager hun syntes, liig en Paradisets Aand,
Der saae han ogsaa Falken, den sad paa hendes Haand.

Hun reiste sig med Iil, da den Fremmede hun saae,
Men Falken blev siddende, den agted ei derpaa,
Da standsed den Herre, hans Tanker sig forvilded,
Han troede, han bedaaredes kun af et Tryllebilled.

Dog fatted han sig hurtig, han traadte hende nær,
Han sagde: ,,Det er fagert at see paa Skoven her,
Og Græsset er fagert, og Falken er skjøn,
Langt skjønnere den Jomfru, der lokked den i Løn.''

Da neied hun for Kongen, skjøndt hun kjendte ham ei,
Hun svared: ,,Af sig selv den fra Luften fandt Vei,
Frivillig ned den daled og satte sig paa min Haand,
Jeg har den ikke lokket, ei holdt den i Baand.''

Da mæled den Herre: ,,Jeg ret ei fatte kan,
At Rygtet om Jer Skjønhed blev skjult i dette Land,
At slig en Rose blomstred saa nær ved Øresund,
Og at jeg ei den skued før nu i denne Stund.''

Gjensvared den Jomfru: ,,Min Broder og jeg,
Vi hid nys ere komne paa Bølgernes Vei.
Min Moder var fra Danmark, hun efterlod os her
En Borg, som I kan skimte hist bag de høie Træer.''

Da sagde Konning Volmer: ,,Den Falk tilhører mig,
Dog gjerne jeg den afstaaer, hvis den kan tækkes Dig;
Mig synes, Eders Øine ligne den klare Sø,
Ei for i Danmarks Rige jeg skued slig en Mø.''

Hun sænked sine Blikke, hun rødmed som Blod.
,,Jeg har vel sagt formeget'', tænkte den Herre god,
,,Jeg gjerne længer dvæled, dog bør jeg nu vel gaae,
Dog kan jeg de Drømmetanker af Hovedet ei faae.''

Om hendes Navn han spurgte, han gik endnu dog ei,
Hun sagde: ,,Tovelille, min Herre, kaldes jeg,
Min Broder hedder Henning, vi kom fra Rygens Strand,
Vi stamme ned fra Konger i det vendiske Land.''

Da svared den Herre: ,,Jeg selv en Konning er,
Og Alt, hvad I begjerer, jeg gjøre vil for Jer,
Jeg fødtes til Beskytter for undertrykte Mænd
Og værgeløse Qvider, vi sees vist igjen.''

Saa hilsed han venlig og svandt bag Busk og Krat,
Hun efter ham stirred igjennem Skovens Nat,
Hun sagde ved sig selv: ,,Der var det i hans Øie,
For hvilket mod min Villie jeg maatte mit Hoved bøie.''

Men Falken steg i Luften, den fulgte ham paa Vei,
Hun tankefuld bortvandred, dog vidste hun ei,
At nu hun havde fængslet med Elskovens Baand
Den Herre, der holdt det hele Danmark i Haand.
</body>
</poem>

<poem id="hauch2018032938">
<head>
    <title>Kongen besøger Tovelil og hendes Broder</title>
    <firstline>Kong Volmer jager den lette Raa</firstline>
    <source pages="152-155"/>
    <quality>korrektur1,kilde,side</quality>
</head>
<body>
Kong Volmer jager den lette Raa,
Det var ved Vintertide,
Han fanger de Dyr baade store og smaa,
De Timer saa sagtelig glide.

Han beder Hare, han beder Hind,
Ei kan han den Jomfru glemme.
Tilsidst han træder i Borgen ind,
Hvor Tovelil havde hjemme.

Han siger: ,,Jeg jaged paa vilden Sti,''
— Hans Barm den banker urolig —
,,Da kom jeg, Hr. Henning, Din Borg forbi,
Thi vilde jeg see Din Bolig.

Jeg veed, I seiled fra Rygens Strand
Til Sjællands blomstrende Enge.
Man priser, Hr. Henning, Din store Forstand,
Dertil kan hos os vi trænge.''

Han talte kun lidet med Tovelil,
Han troede det bedst at tie,
Han tænkle: ,,Tidt strider man frem med Iil,
Hvor det var klogest at bie.''

Snart var han alvorlig og snart han loe,
Vel kunde sit Ord han vende,
Han blev i Timer, han blev i to,
Han blev til Dagens Ende.

Hans Stemme ligned den Tryllelyd,
Der klinger i Dvergenes Sale,
Hvad Andre vinde ved Sværd og Spyd,
Det ofte han vandt med sin Tale.

Tilsidst han sig vender mod Tovelil,
Hun reiser sig fra sit Sæde,
,,At I og Jer Broder er komne hertil
Det vorder os vist til Glæde.''

Den Jomfru sig neier med smilende Mund.
,,Jer Tale saa let monne glide,
Dog hviskes det rundt fra Belt til Sund,
At ei man paa den tør lide.''

Hr. Henning mæled: ,,Et Barn hun er,
Hun kan ei beherske sin Tunge.''
Men Kongen svarer:' ,,Det gaaer mig ei nær
Hun taler, som Fuglene sjunge.''

Han siger: ,,I ligner en Lilie paa Qvist,
Guds Engle bringe den Føde,
Men Landet maa værges ved Kløgt og List,
Hvis ei det skal trænges til Døde.

Der lyves saamangen Ridder paa,
Med Klasser er ondt at stride,
De Herrer i Syden det vel forstaae,
Fra dem kommer Danmarks Qvide.

De agted ei Kongens og Retfærds Bud,
De meente, de her havde hjemme,
Dem har vi drevet af Landet ud,
Det kan de os aldrig glemme.

Vort Riges Grændse de voldelig brød,
Og Landet de agted at dele,
Men det skal siges, naar Volmer er død,
Han atter har samlet det Hele.''

Saa talte den Herre dristig og snild,
Han tænkte, det kunde dog hænde,
At Volmer vandt det Elskovsspil,
Hvis Lykken det saa vilde vende.

Han tænker: ,,I Morgen er atter en Dag,
Vor Heftighed vil vi dæmpe,
Vi bragte til Ende saamangen Sag,
Skjøndt vi føre frem med Læmpe.''

I Lunden blæser den kolde Vind,
Den Ganger i Stalden sover,
Men Volmer vender Hr. Hennings Sind,
Saa han at tjene ham lover.

Og atter den Herre spøged og loe,
De Timer saa sagtelig glide,
Men da han naaede sin Kongebo,
Da var det ved Midnatstide.
</body>
</poem>

<poem id="hauch2018032939">
<head>
    <title>Valdemars Fest</title>
    <firstline>Kong Volmer havde bygget et Slot ved Vordingborg</firstline>
    <source pages="156-158"/>
    <quality>korrektur1,kilde,side</quality>
</head>
<body>
Kong Volmer havde bygget et Slot ved Vordingborg,
Hvor ofte han sig hviled og glemte Verdens Sorg,
Der vexled han med de Hofmænd saamangt et lystigt Ord,
Der spiste hundred Riddere hver Dag ved hans Bord.

I Kongeborgens Haller de sad ved Vintertid,
Der Væggene var af Marmor halv graa og halv hvid,
Mens Pillerne høit sig løfted og delte sig i Grene,
De ligned Skovens Stammer, forvandlede til Stene.

Heel mangen ædel Jomfru man der i Dandsen saae,
Der dandsed og de Kæmper med Staalbrynier paa.
Der blev de favre Lilier med Ridderne bekjendt,
Og lønlige Luer blev i Hjerterne tændt.

Det var ved Vintrens Ende, heel nærved Vaarens Tid,
Af vinterligt Sneefog dog Marken var hvid,
Da pleied Konning Volmer hvert Aar at holde Fest,
Der samledes i Borgen saamangen ædel Gjæst.

De kom paa alle Veie fra Nord og fra Syd,
Alt fra den aarle Morgen hørte man Bjældelyd,
De ædelige Fruer aged i gylden Karm,
Did kom og Jomfru Tove, hun frygted ingen Harm.

Der saae man og en Herre for Snildhed bekjendt,
Hans Navn var Hr. Eckhard, han var fra Holsteen sendt.
At lægge skjulte Planer med Kløgt han forstod,
Han fulgtes af en Ridder, som ei var Kongen god.

Den Ridder hed Hr. Vendelbo, han var en tapper Mand,
Hans Gangere de græssed ved Liimfjordens Strand,
Han foer ei frem med Læmpe, han var en Herre bold,
Han havde sønderhugget saamangt et Ridderskjold.

Han syntes bred om Brystet, heel fast mon han gaae,
Hans Øine funkled dristig, hans Lokker vare graae,
Hans stærke Glavind glimted som en Lynstraale klar,
Det trængte gjennem Jernet saa let som gjennem Glar.

Men Ridder Eckhard studsed, da han Kongegaarden saae,
Den vogted hundred Kæmper med Sværd og Brynier blaae,
Da sagde Hr. Eckhard: ,,Det er et fagert Slot.''
,,Ja'', svared en Dannerkæmpe, ,,Kong Volmer bygger godt.

Han selv har Borgen grundlagt til sin og Landets Hæder,
Sexhundrede Riddere han giver Kost og Klæder,
Meer end hundred Landser ham følge paa Vei,
Og hvad han dem befaler, de negte ham ei.

Et Taarn han ogsaa bygged bag Slotsgaardens Linde,
Paa Spiret staaer en Guldgaas, der dreier sig for Vinde;
I Taarnet er der Celler med Jernbolte stærke,
Hvorfor han det har bygget, det vil hans Fjender mærke.''

,,At sige'', svared Eckhard, ,,hvis han kan fange dem;
Men hvo er den Lilievand, som hisset træder frem?
Hendes Kinder er som Roser, Barmen som Snee,
Som Maimaaneds Blomster er den Jomfru at see.''

Svared ham den Kæmpe: ,,Ved den tangklædte Strand
Hun eier en Borg, hendes Broder er Kongens Mand,
Han er nu vorden Høvding, vi lyde hans Røst,
Man siger, hun er født ved den pommerske Kyst.

Hun eier megen Rigdom, i Fløil gaaer hun klædt,
Man siger, at hun stammer af fyrstelig Æt,
De Sølvklokker klinge, hvor hendes Ganger gaaer,
Fire ere de Jomfruer, som børste hendes Haar.''
</body>
</poem>

<poem id="hauch2018032940">
<head>
    <title>Tovelilles Dands</title>
    <firstline>Den høie Dør sig aabned, Kong Volmer fremtreen</firstline>
    <source pages="160-164"/>
    <quality>korrektur1,kilde,side</quality>
</head>
<body>
Den høie Dør sig aabned, Kong Volmer fremtreen,
Og skjøndt han ei var smykket med Guld og Ædelsteen,
Han ligned dog en Konning, som Ild var hans Blik,
De Fruer og Jomfruer neied, hvorhen den Herre gik.

Ham fulgte tredive Hofmænd, der lytted til hans Røst,
Om Armene bar de Ringe, dem skinned Guld paa Bryst,
Foran den ædle Marskalk løfted en gylden Stav,
Da Mængden veg tilside som et bølgende Hav.

Med mangen ædel Ridder talte den Herre god.
Da Tovelil ham skued, hun rødmed som Blod,
Hun traadte langt tilbage, dog mødtes deres Blik,
Det var som et Solstik, der hurtig kom og gik.

Kong Volmer førte Talen med megen Kløgt og Snilde;
Snart traf hans Ord som Pile, snart som en venlig Kilde
De risled mellem Blomster, han syntes vel tilfreds,
Han satte sig blandt Ridderne, de stod om ham i Kreds.

Mæled da Ridder Folkvar, han stod ved Kongens Stol:
,,Der kommer Dronning Helvig, hun skinner som en Sol,
Med alle sine Jomfruer hun sagtelig fremskrider,
Det er som et Tryllenet, der gjennem Hallen glider.

See, min Drot, hvor fagert hende Guldkronen klæder,
Og Ædelstene glimte, hvorhen den Frue træder;
Kappen af røden Fløiel er rigt med Guld belagt,
Aldrig nogen Dronning var klædt i større Pragt.''

Da tænkte Konning Volmer, dog sagde han det ei:
,,Hist skuer jeg en Jomfru, heel langtfra Helvigs Vei,
Hun vænnere maatte tykkes, selv om hun var død,
End den iiskolde Dronning med sin Guldkrone rød.''

Pludselig han sig reiste, han treen i Hallen ned,
Ham ingen Hofmand fulgte, han iilsomt fremskred,
Indtil han naaede Pladsen, hvor Tovelille stod,
Nysgjerrig Mængdens Blikke fulgte den Herre god.

Den Lilievand sig neied, han traadte hende nær ,
Og sagde: ,,Følg mig efter, min Jomfru fiin og skjær
Nei, frygt kun ingen Fjende, Du har en trofast Ven,
Der vel Dig kan forsvare, hvor Du vender Dig hen.''

Saa fulgte hun den Herre med nedslagne Blik,
De Ungersvende sukked, hvorhen den Jomfru gik,
Men Kongen iled fremad, han standsed ei, før
Han naaede Dronning Helvig med alle hendes Møer.

Mæled da Konning Volmer med stolt og dristigt Mod
,,Her bringer jeg en Jomfru af det ædleste Blod,
For Dyd hun vidt berømmes og for høviske Sæder,
Fuldelig hun fortjener, at I viser hende Hæder.''

Da sagde Dronning Helvig: ,,I er mig kjær at see,
Hvad Kongen befaler, det bør bestandig skee,
Ofte han rider ene med Falk og med Hund,
Jeg hører, han har mødt Jer alt i den Bøgelund.''

Af Guld en vægtig Kjæde hun tager af sin Arm,
Og selv hun den hænger om Tovelils Barm,
At sidde ved sin Side Fru Helvig hende bad,
Dog vendtes hendes Venskab tilsidst til bittert Had.

Fru Helvig sig reiser, hun frem i Dandsen gaaer,
Nær hende dandser Tovelil med udslagne Haar,
Som en svævende Fugl hun i Dandsen monne glide:
Tilsidst hun dog standsed ved Konning Volmers Side.

Der blev en vældig Trængsel, hvor hun i Dandsen gik,
Der brændte mangt et Hjerte, hvor hun vendte sit Blik,
Da hørtes der en Hvisken: ,,Det er som Vindens Gang,
Naar den leger med Duggen og Græsset paa Vang.

Ret aldrig saae man Øine med saa fager en Glands,
Og aldrig nogen Jomfru, der gik saa let i Dands.''
— ,,Ja'', svared en gammel Kæmpe, han støtted sig til Sværd,
,,Langt meer end noget Kongespiir er saadan Jomfru værd.''

Da sagde Ridder Vendelbo, han saae til Dandsen hen:
,,Vi trænger ei til Dandsere, men vel til stærke Mænd
Og sværdvante Kæmper, af dem har vi kun Faa,
Og stedse blive de færre, medens Tiderne gaae.''

Spurgte da Dronning Helvig, hun hvilende sad:
,,Hvi er der saadan Trængsel om de Dandsendes Rad?''
Gjensvared en Terne: ,,De see paa Tovelil,
Hvor let hun kan sig vende ved Sang og Strængespil.

Det er, som naar om Natten i Fuldmaanens Skjær
De Elverpiger dandse bag Krat og bag Træer.
Og dreie sig som Taager, der jages af Vind.''
Det hørte Dronning Helvig med tankefuldt Sind.
</body>
</poem>

<poem id="hauch2018032941">
<head>
    <title>Kong Valdemar og hans Gjester</title>
    <subtitle>Fortsættelse</subtitle>
    <firstline>I trende Dage varede den danske Konges Fest</firstline>
    <source pages="165-168"/>
    <quality>korrektur1,kilde,side</quality>
</head>
<body>
I trende Dage varede den danske Konges Fest,
Den ædle Marskalk sørged for hver indbuden Gjest;
Af Spiser og ædle Vine var Kongehallen fuld,
Den rige Herre Volmer da spared ei sit Guld.

Der var stor Lyst og Gammen, der tænktes ei paa Sorg,
De Ædleste med de Bedste bleve paa Kongens Borg
Og stedtes der til Hvile, da Dandsen var endt,
De Andre blev i Byen til Herberge sendt.

Da bød Fru Helvig Tovelil til sig blandt sine Møer,
Hun sagde: ,,Vi see Jer gjerne, skjøndt ei vi saae Jer før;
I være skal velkommen blandt os paa dette Slot.''
Mæled de danske Kæmper: ,,Fru Helvig taler godt.''

Der redtes og for Hr. Vendelbo i Borgen et Leie,
Han havde mødt Kong Volmer tilforn paa Kampens Veie;
Dog vilde ham Kongen vinde, thi han var kjæk og bold,
Med hundrede Kæmper han red under Skjold.

Men denne Gang han bragte kun tyve Svende med,
Ham sendte Jyllands Adel at byde Kongen Fred,
Hans Svende troe ham fulgte, de traadte frem saa trygt,
Deres Øine det viste, at ei de kjendte Frygt.

Tidt havde Jyllands Adel trodset Danmarks Drot,
Den sagde: ,,Han vil beholde for sig baade Land og Slot.''
Derfor de mod Kongen havde stridt med væbnet Arm,
Nu sendte de Ridder Vendelbo at mildne Kongens Harm.

Hr. Eckhard og Hr. Vendelbo da mødtes paa Vei,
At begge ham gjested sammen, huede Volmer ei.
Dog venlig han dem modtog, han syntes glad og fro,
Da sagde Ridder Eckhard: ,,Du skal ham aldrig troe.

Snart er hans Tale hvas, snart den Honning er liig,
Men hvordan han den dreier, han vil bedrage Dig.
Han har Jer længe kuet, han skatter Jert Land,
Saalangt som Møller male til den tangklædte Strand.

Os han i Hjertet hader, skjøndt han kalder sig vor Ven,
Alt, hvad til os er pantsat, han løser igjen;
Han jager i vore Skove, han fisker i vort Vand,
Hans Fader Kong Christopher var dog en bedre Mand.''

— ,,Nei'', svared Hr. Vendelbo, ,,han var en ussel Drot,
Ikke dog skal Volmer os skille ved Borg og Slot,
Men vilde han ei negte vor Adel dens Ret,
Maatte vi selv det tilstaae, han hersker ikke slet.''

Den næste Morgen tidlig stod Volmer i Hal
Imellem sine Gjester, han mælede:
,,Nu skal I ikke tage Hermelin men Staalbrynier paa,
Ei smykke Jer med Silke, men med de Hjelme graae.

Min Borgegaard sig strækker heel bred og dertil lang,
Der kunne de Heste løbe, der er ei Pladsen trang,
De allerbedste Stridsmænd har ofte kæmpet der,
Der vil i Dag vi lege med Spyd og med Spær.''

,,Ja'', svared Ridder Vendelbo, han var i Ord saa brat,
,,Den Leg er meget bedre end den, vi saae i Nat,
Først vil vi høre Messen, dertil den Ottesang,
Saa vende vi tilbage og prøve den Heltegang.''

Hvad dem den Herre raadte, blev strax sat i Værk,
De droge til Kirken i staalgraa Pandsersærk,
De sagde: ,,De Ord, han talte, var Guld og Penge værd,
At høre Messen styrker baade Brynier og Sværd.''

Kong Volmer blev paa Borgen, han fulgte dem ei,
Han sagde: ,,Jeg bliver hjemme, det er for lang en Vei,
Jeg lytter helst til Klokkeklang fra Skovens vilde Sti,
Og elsker kun den Munkesang, der snart er forbi.''
</body>
</poem>

<poem id="hauch2018032942">
<head>
    <title>Ridderspillet</title>
    <firstline>Saasnart de atter stode bag Borgens høie Tind</firstline>
    <source pages="169-174"/>
    <quality>korrektur1,kilde,side</quality>
</head>
<body>
Saasnart de atter stode bag Borgens høie Tind,
Iled de stærke Riddere med kamplystent Sind
Ud i Fegtergaarden, der strakte sig mod Vang,
Der kunde de Heste løbe, der var ei Veien trang.

Hr. Vendelbo skred foran, han let i Sadlen sprang,
Skjøndt klædt i tungen Rustning og med sin Landse lang.
Da sagde Konning Volmer: ,,Det var et dristigt Spring.''
,,Ei'', svared den Ridder, ,,det var en ringe Ting.

Hvo ei med Spær og Glavind, og klædt i Pandserringe,
Som en flyvende Falk sig kan i Sadlen svinge,
Han due kan til Kjøbmand, men ei til Vaabenfærd,
Ei sømmer ham at bære det staalfarvede Sværd.''

Frem gik de Riddere, de grebe de lange Spær
Og stege paa deres Heste og red hverandre nær;
Hjelmene vare blanke, de Ringbrynier blaae,
De ædelige Fruer i Vinduerne man saae.

Begyndte da de Kæmper den dristige Leg,
Den mægtige Vaabenlarm i Luften opsteg,
Den hørtes over Vandet, den hørtes under Sky,
Saa Fuglene forfærdedes, og Fiskene monne flye.

Kong Volmer og hans Kæmper viste da dristigt Mod,
De fegted mod de Fremmede, thi saa den Herre god
Bestemte, det skulde være, de rede frem paa Rad,
Den Drot og hans Hofmænd de skiltes sjelden ad.

Den Herre selv dem førte med Kløgt og Forstand,
Hans graaspættede Ganger var født i Spanieland,
Den var den allerbedste, der græssed ved Aa,
Den kjendte hans Stemme, den kunde ham forstaae.

De hugged med Glavind, det var, som Luften sang,
Taarnene gave Gjenlyd, og Borgmuren klang,
Fra Skjoldene sprang Gnister ved Sværdenes Slag,
De sønderbrudte Landser sprang over Borgens Tag.

Saamangen ædel Ridder fra Sadelbuen sank,
Og mangen herlig Adelshjelm, der for skinned blank,
Kløvedes af de Sværde, den mørknedes af Blod:
De Hjelmbuske traadtes under Gangernes Fod.

Guldfarvede Skjolde, med Ædelsteen belagt,
Splintredes i Stykker ved Landsernes Magt,
Da sagde Ridder Vendelbo, den Helt med Lokker graae:
,,At lege med Sværd og Landser de Hofmænd forstaae.''

Han gjorde saamangen Ridder af Kamplegen træt,
Hans Øine de lyste gjennem det Hjelmenet.
Han knuste de Skjolde, han splintred de Spær,
Over hans Isse vaied tre ravnesorte Fjær.

Tilsidst han greb en Landse, forfærdelig og lang,
Mod Borgens Port han kasted den, det gav en vældig Klang,
Da brast de tunge Laase, op sprang den Dør saa stærk,
Da meente de Kæmper, det var et Helteværk.

Dog saae de til Kong Volmer, den Herre stolt og fast,
De meente, han vilde vredes ved dette Landsekast,
Men han sad ganske rolig paa sin ædelbaarne Hest,
Han sagde: ,,Man hente Smeden, han læger den Vunde bedst.''

Men da nu Solen daled paa den vestlige Sti,
Raabte den Drot behænde: ,,Nu er vor Leg forbi.''
Ugjerne sprang de Stridsmænd af Gangerne ned,
Men var ei Mørket kommet, var Kampen bleven ved.

Saa greb Konning Volmer en Guldkjæde svær
Og nærmed sig Hr. Vendelbo ved Faklernes Skjær,
Og hængte den om hans Nakke, det var en herlig Krands,
Perler og ædle Stene forhøiede dens Glands.

Han sagde: ,,Hr. Ridder, I er en farlig Mand,
En mere vældig Stridshelt ei findes i vort Land;
Jert Spær kan knuse Jern, som var det Bøgeriis,
Visselig I fortjener at bære Kampens Priis.''

Ham svared Ridder Vendelbo: ,,I tale saadan ei,
Jeg har vel kjendt de Stridsmænd, der bedre var end jeg.
Men det er længe siden, thi Tiderne gaae,
Og de, som da var unge, have nu Lokker graae.''

Da mæled atter Kongen: ,,Den Leg skal længe mindes,
I Dag har vi prøvet, hvor gode Kæmper findes,
Om end de kunne voxe ved Nordhavets Strande,
Eller de skulle hentes fra fremmede Lande.

Ville de holde sammen, der rundt i Landet boe,
Og være vort Danmark mod Udlandet troe,
Da Riget end skal stande, naar vi længst er død,
En Falk er kun liden og dog til Seier født.''

Saa samledes i Hallen de ædle Riddersmand,
Fru Helvig var der ikke, hun var ei Kampens Ven,
Og heller ei Hr. Eckhard, men Tovelil man saae,
Liig Morgenstjernen deilig paa Himmelen blaa,

Saa mellem de andre Stjerner stod den Jomfru skjær;
De neied sig alle, da Kongen kom dem nær.
Saa satte sig de Gjester ved Bordet i Rad,
De ædelige Fruer mellem Ridderne sad.

Den stærke Viin i Bægerne fast som i Strømme randt,
Kong Volmer drak kun lidet, han dertil var vant;
I Høisædet sad han med Staalbrynie paa,
Det lyste som Lynglimt, hvorhen den Herre saae.

Han bød Ridder Vendelbo at træde til sig hen,
Han sagde: ,,Jeg ønsker at have Jer til Ven,
Gjerne med Jyllands Adel jeg nu vil slutte Fred
Og lover at forglemme, hvad forhen er skeet.''

Han sagde: ,,Hr. Ridder, I er en ærlig Mand
Og ønsker ei, at Danmark slides af Ulvetand,
Hvis I for os vil kæmpe og være Landets Skjold,
Da skal vi det vel frelse fra Udlandets Vold.''

Hvad meer de Herrer talte, det er mig ei bekjendt,
Tilsidst da de skiltes, og Maaltidet var endt,
Sagde den Drot til Tove: ,,Hvis Du mig glæde vil,
Saa synger Du nu en Vise til Guldharpens Spil.''

Den Lilievand rødmer, hun Guldharpen slaaer,
De Riddere da syntes, at Vinter blev til Vaar;
De lytted til den Harpeleg, de lytted til den Sang,
Da syntes det dem Sommer, skjøndt Snee laae paa Vang.

Fru Helvig hørte Sangen fra Hallen, hvor hun sad,
Hun spurgte: ,,Hvorfra kommer det selsomme Qvad?''
Gjensvared den Terne: ,,Det er Fru Tovelil,
Der Guldharpen slaaer, mens hun synger dertil.

Det ligner de Sange ved Fuldmaanens Glands,
Som Dvergene qvæde til Elverpigers Dands.''
Da lytted Fru Helvig, til Sangen var endt;
Men hvad hun dengang tænkte, det blev kun seent bekjendt.
</body>
</poem>

<poem id="hauch2018032943">
<head>
    <title>Herr Eckhard og hans Planer</title>
    <firstline>Den næste Morgen jaged Kong Volmer under Ø</firstline>
    <source pages="175-178"/>
    <quality>korrektur1,kilde,side</quality>
</head>
<body>
Den næste Morgen jaged Kong Volmer under Ø,
Ham fulgte mangen Ridder samt mangen deilig Mø.
De rede paa høie Heste paa den sneedækte Vei;
Dronningen hørte Messen, hun elsked Jagten ei.

Tidlig ved første Hanegal, før Munkene holdt Bøn,
Hr. Eckhard blev kaldet til Kongen i Løn,
De Hofmænd lytted udenfor, dog Alt var længe tyst,
Omsider hæved Volmer sin stærke Kongerøst.

,,Betænk, hvad I forlanger'', mæled den høie Drot,
,,I vilde stille Danmark ved Fyen og Riberslot, '
Med Brand I trued Odense, dog har sig Lykken vendt,
End Odense vi eier, og Byen er ikke brændt.

De Panter, jeg har indløst, høre nu Danmark til,
Dem faaer I ei tilbage ved List og Rænkespil,
Og heller ei de Borge, jeg vandt ved Lov og Dom,
Selv om I der har hersket, før jeg til Verden kom.

Mit Vaaben er en Løve, dertil et liggende Skjold,
Det kan jeg fuldtvel reise, naar jeg gjestes med Vold;
Ja, havde jeg ei standset Jert gamle falske Spil,
Da var der ei længer nu noget Danmark til.''

Hvad Ridder Eckhard svared, de Hofmænd ei forstode,
Han blev fra Jagten hjemme, han var ei vel tilmode,
Heel tankefuld han sad med Haanden under Kind,
Da traadte den unge Ditlef, hans Svend, i Hallen ind.

,,Min Herre, hvi rider I ei Kong Volmer næst,
Hvi sidder I tilbage som en foragtet Gjest?
I tidt har viist mig Tillid, I veed, jeg er Jer tro,
Saa stig, hvi her I sidder som i en Munkebo.''

Da svared Ridder Eckhard: ,,Visselig var det bedre,
Om Konning Volmer hviled i Muld hos sine Fædre,
Ham har den lede Djævel nu gjort til Danmarks Drot;
Han vil for sig alene besidde Land og Slot.

Alt hvad til os er pantsat ved Danmarks hvide Strand,
Det vinder han tilbage, man veed ei selv hvordan,
At ham de valgte til Konge, det blev vor Storheds Grav,
Han vil alene raade fra Sund til Vesterhav.''

— ,,Ja'', svared den unge Ditlef, ,,vi kjende vel hans Rygte,
Der er ei den paa Jord, som vi mere maa frygte;
Thi selv naar Land og Borge han synes at give hen,
Saasnart sig Lykken vender, han tager dem igjen.''

Gjensvared Ridder Eckhard: ,,Du kjender ham ei slet,
Heel kunstig kan han flette sin Tale som et Net,
Snart er hans Ord heel hvasse, som det skarpeste Staal,
Snart smutter han Dig af Haanden, fast som en smidig Aal.

Hvile han ikke kjender og lader ei Andre Ro,
Nu har han ogsaa fristet Hr. Peder Vendelbo,
Hemmelig alt de samles, jeg veed det ganske vist,
Jeg frygter, han er daaret af Dankongens List.

Fra Fyen er vi fordrevne ved en svigefuld Pagt;
Alle de fyenske Byer er under Danmark lagt,
Svigter nu Hr. Vendelbo og følger Volmers Hær,
Da miste vi og i Jylland, hvad end vi eie der.''

— ,,Ja'', svared den unge Ditlef, ,,skal atter med Fred
I Danmark vi herske, maa han fra Thronen ned,
Alt er det engang hændet, og det kan skee igjen,
At Danmarks Konge fanges af udlændiske Mænd.''

,,Du veed'', ham svared Eckhard, ,,jeg tidt har tænkt derpaa,
Dog vogte ham hans Kæmper, hvorhen han monne gaae,
Ham vogte hundred Glavind ved Nat og ved Dag,
Ditlef, min gode Væbner, det bli'er en farlig Sag.''

— ,,Dog tidt han rider ene bag Birk og Bøgeriis,
Ei er han da forsigtig, endskjøndt han kaldes viis,
Han rider uden Følge med Høg og med Hund,
Da beder han den tamme Hind alt i den Rosenlund.''

— ,,Dersom alt Andet glipper, vi prøve kan derpaa,
Men denne Gang, min Ditlef, ere vi altfor faa,
Dog har med Lybek og Gulland han nylig yppet Tvist,
Kan de ham overvinde, behøves ei vor List.''
</body>
</poem>

<poem id="hauch2018032944">
<head>
    <title>Jagten</title>
    <firstline>Under de høie Bøge var hugget mangen Sti</firstline>
    <source pages="179-183"/>
    <quality>korrektur1,kilde,side</quality>
</head>
<body>
Under de høie Bøge var hugget mangen Sti,
Der red Konning Volmer med sit Følge forbi:
De vilde Dyr i Skoven ei glæded sig derved,
Den jagtlystne Skare lod dem kun liden Fred.

Foran de ædle Gjester red Danmarks høie Drot,
Staalbuen at spænde forstod den Herre godt,
Kjølver og lette Pile fløi gjennem Skovens Net,
De bladløse Bøge kun skjulte Vildtet slet.

Solstraalerne blinked i Luften klar og blaa,
Paa alle Veie speided de Sporhunde graae,
Bønderne gik i Rækker og gjente Vildtet til,
Da begyndte de Jægere det lystige Spil.

Herlig klang i Skoven de gyldenblanke Horn,
Mens Hundeglammet gjenlød fra Krat og fra Torn,
De Riddere sig spredte bag Bust og høien Bøg,
De jaged kun med Mynder, men ei med flyvende Høg.

De ædelige Fruer dem fulgte med Lyst,
De blanded deres Stemmer med Jægernes Røst,
Sadlerne vare spændte med silkehvide Baand,
Med Sølvertøilen leged da saamangen fager Haand.

Hundeglammet opsteg høit under vilden Sky,
Ei vidste Hjorten og Hinden, hvorhen de skulde flye,
Daadyr og letten Hare kunde sig ikke skjule,
Pilene fløi i Luften, liig rovlystne Fugle.

Tovelil den Fagre, heel nærved Kongen red,
Sig løfte hendes Fletninger, de faldt i Vinden ned,
Da flagred over Skuldrene det udslagne Haar,
Liig guldfarvede Skyer, der bagved Solen gaaer.

Hun sad heel rank paa Hesten, heel kjæk var hendes Aand,
Da spændte hun sin Bue med hviden Jomfruhaand
Og sigted mod et Raadyr, som flygted med Iil,
Da sank det til Jorden for den vingelette Piil.

Kong Volmer smiled venlig, han tænkte ved sig:
,,Blandt alle Verdens Qvinder hun passer bedst for mig.''
Han sagde: ,,Favre Jomfru, I har Lykken til Ven,
I seirer uden Møie, hvor I Jer vender hen.''

Hvorlænge Jagten vared, har Ingen mig fortalt,
Ei heller kan seg sige, hvormeget Vildt der faldt,
Dog hvisked en gammel Jæger, han syntes lidet fro:
,,Skal alle Dyr da skydes, som her i Skoven boe?

Hvis saa de vilde færdes endnu i Dage tre,
Da fik man i Skoven ingen Hjort meer at see,
Daadyr og letten Hare, Alt blev ødelagt,
Gud frelse de gode Skove fra denne vilde Jagt!''

Til Kongeborgen atter det lange Følge red,
Gjennem de Hestedækner trængte Gangernes Sved;
Da sagde de Riddere: ,,Det var en herlig Fest,
Men denne Dag paa Jagten, den var dog allerbedst.''

— Fru Helvig saae fra Vinduet i Borggaarden ned,
Hvor Tovelil den Fagre ved Kongens Side red;
Da smiled hun heel selsomt, hun bort fra Vinduet gaaer,
Hun sagde: ,,Jomfru Tove heel mangen Kunst forstaaer.''

Saa sprang de stolte Riddere fra Gangerne til Jord,
Dem førte den ædle Marskalk til det kongelige Bord,
Hvo sammen vilde blive, de skiltes ei ad,
De ædelige Fruer mellem Ridderne sad.

Den stærke Viin i Bægerne fast som i Strømme randt,
Kong Volmer drak kun lidet, han dertil var vant,
I Høisædet sad han med Jagtklædning paa,
Det lysned som Lynglimt, hvorhen den Herre saae.

Man skued og Hr. Eckhard ved Dronningens Side,
Hvad hemmelig de talte, fik Ingen at vide;
Hendes Kinder vare blege, hun syntes tankefuld,
Da leged atter Tovelil paa Harpen af Guld.

Fra Dronningens Side Hr. Eckhard ikke veg,
Men Dankongen lytted til Tovelilles Leg;
Et Blik dog han kasted til Helvig saa brat
Som Lynet, der tændes og slukkes i Nat.

Tilsidst til Jomfru Tove Hr. Henning nærmed sig,
Han sagde: ,,Tovelille, Kong Volmer elsker Dig.''
Gjensvared den Jomfru: ,,I tale dog ei saa!
Den Tro han gav Fru Helvig, vist aldrig brydes maa.''

— ,,Og dog min favre Søster, Du er af Fyrsteblod,
Fru Helvig selv ei stammer af ædlere Rod,
Og vel det kunde hændes, hvis Dronningen var død,
At Du maatte bære hendes Guldkrone rød.''

Da reiste sig den Jomfru med blussende Kind,
Hun iled gjennem Hallen som den flygtige Hind,
Hun vilde ham ikke høre, men hvad der meer er hændt,
Og hvad de siden talte, det er mig ei bekjendt.
</body>
</poem>

<poem id="hauch2018032945">
<head>
    <title>Fru Helvig</title>
    <firstline>Hr. Eckhard og Fru Helvig heel tidt hinanden saae</firstline>
    <source pages="184-188"/>
    <quality>korrektur1,kilde,side</quality>
</head>
<body>
Hr. Eckhard og Fru Helvig heel tidt hinanden saae,
De mødtes tidt i Hallen, naar Mørket faldt paa,
De mødtes og i Lunden paa den eensomme Vei,
Men Dankongen lod, som han mærked det ei.

En Aften da Hr. Eckhard hos Dronningen sad,
Han hvisked: ,,Eders Herre gjør Jer nok lidet glad;
Dog stol paa Jer Broder, der ved Slien har sin Bo,
Dertil paa Holsteens Grever, de er Jer huld og troe.

Hvis I da mærker Noget til Dankongens Spil,
I bør det ei fordølge, men skrive dem det til,
Og vil I da blot lyde vort hemmelige Raad,
Visselig skal vi standse Jer Kummer og Graad.

Jer Andagt og Jer Gudsfrygt er vidt i Landet kjendt,
Men med Kong Volmers Fromhed er det nok slet bevendt,
Og turde han det vove, han lagde Kirken øde,
Han raner ofte Kalk og Disk for sine Mænd at føde.''

Sukkende svared Helvig: ,,Det tidt mig voldte Sorg,
At sanke Guld og Rigdom, at vinde Slot og Borg,
Derefter kun han higer, kun Eet han tænker paa,
At samle det delte Danmark, hvordan det saa skal gaae.''

Svared Hr. Eckhard listig: ,,Han tænker Eet endnu,
At tale med Fru Tove, dertil staaer hans Hu,
Skeer det ei ved Dagslys, det skeer ved Midnatstids.''
Da blev Fru Helvigs Kinder som et Liinklæde hvide.

Hun reiste sig og iled til Vinduet hen;
Hun sagde: ,,Der seer jeg Kongen, han rider ud igjen,
Hvor rider han saa silde, jeg kan det ei forstaae?
Er det nu Tid at jage, da Natten falder paa?''

— ,,I ligner de tause Stjerner paa Himmelens Vei,
I gaaer Jer stille Bane og taler derom ei,''
Saa mæled Ridder Eckhard, ,,det er Jer vante Skik,
Dog læser jeg skjulte Tanker i Jert tindrende Blik.

Kong Volmer, Eders Herre, har vist en stor Forstand,
Muligt, at dog han finder i Jer sin Overmand,
Han bruger mange Kunster, han kjender mangen List,
Dog i den Kunst at tie I overgaaer ham vist.''

Pludselig udbrød Helvig: ,,Jeg er vel nødt dertil,
Jeg maa min Tanke skjule, dog nu jeg tale vil:
Hun eller jeg maa falde, nu Ordet er sagt,
Hun har omspundet Kongen med farlig Tryllemagt.

Der gives stærke Runer, kastes de for vor Fod,
Det næsten er umuligt at staae dem imod,
Dem har hun lært tilvisse, dem monne hun forstaae,
Bliver hun her i Danmark, maa jeg til Grunde gaae.

Gjensvared Ridder Eckhard: ,,Det er en farlig Sag,
Hr. Henning hende vogter ved Nat og ved Dag;
Mens Kongen er i Leding, Henning hans Høvedsmand
Skal blive her tilbage og værne Sjællands Strand.

Mig følger kun min Væbner og dertil tvende Mænd;
Men hvis I kan vente, til jeg kommer igjen
Med flere stærke Kæmper, og I mig hjelpe vil,
Muligt kan da det lykkes, hvad Eders Hu staaer til.''

Ham svared Fru Helvig: ,,Hun her ei blive kan,
Gift hende med en Træl, der boer i et andet Land!
Dog jeg maa synes reen og for Mistanke fri,
Det kunde blive farligt, hvis jeg blanded mig deri.''

— ,,Naar Volmer først er borte, kan hun ei skade Dig,
Men vender han tilbage, da stol kun paa mig!''
Saa mæled Ridder Eckhard, han Hallen forlod,
Det syntes, som Kong Volmer ei deres Færd forstod.

Da mødte Herr Eckhard Ditlef, sin gode Svend,
Han sagde: ,,Vi har ved Hoffet endnu dog en Ven,
Saa siger et gammelt Ordsprog: Mands List er vel behænde,
Men Qvindelist er større, thi den er uden Ende.

Muligt dog det Ordsprog vil denne Gang slaae feil,
Tovelil vil hun fange, det klare Jomfruspeil,
Dog vi vil fange Kongen, det er et bedre Spil,
Og uden at hun veed det, skal hun hjelpe dertil.

Thi uden Guld og Pendinge ei vindes denne Krig,
Men Helvig eier Skatte, hun synes meget rig,
Jeg vil da samle Stridsmænd i Tydskland, mit Hjem,
Men det er saare billigt, at hun betaler dem.''

— Fru Helvig lod en Troldqvinde hente til sin Borg,
Ei heller for hende hun dulgte sin Sorg,
Da neied sig og sagde den alderstegne Qvind:
,,Vel kjender jeg den, der kan vende Kongens Sind.

Jeg kjender vel en Mester, han Kunsten forstaaer,
I Vælskland han fødtes, heel Meget han formaaer,
Paa Vindens Hest han rider over Krat, over Torn,
Han seiler over Havet Paa Elsdyrets Horn.

Og han kan vende Veiret blot ved sin Stemmes Klang,
Og han kan standse Stormens og Stjernernes Gang
Og lære Skovens Ulve at trække Bondens Plov.''
— ,,Ja'', svared Fru Helvig, ,,jeg har alt hørt hans Lov.''
</body>
</poem>

<poem id="hauch2018032946">
<head>
    <title>Hexen spaaer Kong Valdemar</title>
    <firstline>Kong Volmer rider ved Maaneglands</firstline>
    <source pages="189-191"/>
    <quality>korrektur1,kilde,side</quality>
</head>
<body>
Kong Volmer rider ved Maaneglands,
Ham standser en gammel kvinde,
,,Vel mødt'', hun siger, ,,Du Danmarks Drot!
Alt under de susende Linde!

Vel mødt'', hun siger, ,,Du Danmarks Drot!
Ved Maanskin og Midnatstide,
Saa gjerne jeg Dig Din Skjebne spaaer,
Ifald Du den lyster at vide.

Saa gjerne jeg Dig Din Skjebne spaaer,
Du drages det vel til Minde!
Ret aldrig Du træder saa vild en Sti,
At ei Du skal Veien finde.

Ret aldrig Du træder saa vild en Sti,
At Du skal Veien glemme,
Ret aldrig flyver en Fugl saa høit,
Du kan den fuldtvel tæmme.

Ret aldrig flyver en Fugl saa høit,
At ei Din Piil den naaer,
Og aldrig Du finder det krumme Jern,
Som ei Du at rette sorstaaer.

Og aldrig Du finder det krumme Jern,
Som ei Du rette kan,
Og mødte Du Keiseren selv i Rom,
Du er saa god som han.

Og mødte Du Keiseren selv i Rom,
Du er jo vel hans Lige,
Der er ei den Ridder i Danmark til,
Som ei for Dig maa vige.

Der er ei den Ridder i Danmark til,
Hvis Mod Du ei kan bøie,
I Alting er Dig Lykken god,
Hvorhen Du vender Dit Øie.

I Alting er Dig Lykken god,
Dog Eet jeg vil Dig raade:
Vend aldrig Din Hu til Slegfredqvind!
Det bliver Dig ei til Baade.

Vend aldrig Din Hu til Slegfredqvind!
Hun bliver Dig til en Snare
Og volder Dig Kummer og Sorg og Spee
Og sætter Din Sjæl i Fare.

Hun volder Dig Kummer og Sorg og Spee,''
Saa sang hun ved Midnatstid,
Da svared den Herre: ,,Jeg vel kan see,
Fru Helvig har sendt Dig hid.''
</body>
</poem>

<poem id="hauch2018032947">
<head>
    <title>Valdemar beiler til Tovelille</title>
    <firstline>Eng og Ager grønnedes, der blomstred Bøg og Riis</firstline>
    <source pages="192-195"/>
    <quality>korrektur1,kilde,side</quality>
</head>
<body>
Eng og Ager grønnedes, der blomstred Bøg og Riis,
Skovduen og Gjøgen de sang paa vante Viis,
Og Stæren fløited liflig, det var ved Pindsetid,
Hvidtjørnen var at skue som Sneen saa hvid.

Herr Henning var ei hjemme, han red i Kongens Bud,
Da vandred Jomfru Tovelil ad Slotsporten ud,
Hun satte sig ved Borgen, nærved en Rosenhæk,
Der snoede sig bag Blomster den rislende Bæk.

Den ligned en Sølvtraad, spunden under Jord,
For at flettes i det Bælte, der sig om Sjælland snoer,
Der sad den fagre Jomfru med Haand under Kind,
Da saae hun Kong Volmer ved den lysgrønne Lind.

Hun reiste sig hurtig, hun rødmed som Blod
Og neied sig for Kongen, da sagde den Herre god:
,,Heel fager er den Bæk og de blomstrende Træer,
Dog fagrere den Jomfru, som stander dem nær.

Jeg drager nu i Leding, de Kjøbmænd i Hardervig
Og Lybek og Venden os true nu med Krig,
Og Væverlauget i Visby os gjeste vil med Vold,
Vævspolen dog ei knuser saa let mit gode Skjold.''

Han sagde: ,,Jeg har Skibe, bygget med stor Forstand,
Som Stormfugle trodse de det oprørte Vand,
Men blæser Børen gunstig, og er den ei for svag,
Seile de tredive Mile selv i en Vinterdag.

Paa Strømmen og paa Vinden forstaaer jeg mig vel,
Og Vandbølgens Veie har ofte bragt mig Held,
Dog vil det noget vare, en Sommer vil gaae hen,
Før jeg tilbage vender og seer Dig igjen.''

Hun svared: ,,Gud skjenke Jer saamangen Time blid,
Som Stjerner, der følges ad i Midnattens Tid,
Gud skjenke Danmarks Rige saamangt et Seiersaar,
Som Pilen har Blomster i den tidlige Vaar.''

Han sagde: ,,Tovelille, jeg farer ei med Svig,
Jeg Noget har paa Hjerte, som jeg vil sige Dig,
Jeg kan ei reise bort, før jeg Ordet har sagt,
Du fanget har Kong Volmer med Elskovens Magt.''

Hun svared: ,,Min Herre, I tale dog ei saa!
Jer Troskab til Fru Helvig vist aldrig brydes maa.''
Han sagde: ,,Fru Helvig har aldrig gjort mig glad,
Tidt fyldte hun mit Hjerte med Bitterhed og Had.

Aldrig kan hun trættes af Messer og Psalmesang,
Og aldrig hun finder nogen Præken for lang,
Men hørte hun end daglig de Kirkemesser ni,
For hevngjerrige Tanker, hun blev dog ikke fri.

At spinde falske Rænker nu hun ogsaa har lært
Af Eckhard fra Sachsen, det er mig meget kjært,
Jo mere hun sig blander i mine Fjenders Svig,
Desdybere skal hun falde til Gavn for mig og Dig.

Han sagde: ,,Tovelille, hvis Du vil elske mig,
Jeg selv og mine Borge skulle da tjene Dig,
Og naar Fru Helvigs Rænker har voldet hendes Fald,
Skal Du Guldkronen bære i Dannerkongens Hal.''

Hun svared: ,,Jeg stammer af kongelig Rod,
Langt heller vil jeg døe, end besmitte det Blod,
Hvoraf jeg ud er sprungen; saa hjelpe mig Gud!
Du favner mig aldrig, før jeg vorder Din Brud.''

Da tænkte den Herre: ,,Hun er en ædel Qvinde,
En velbefæstet Borg, heel vanskelig at vinde,
Dog strax at tabe Modet var aldrig Volmers Sag,
Der kommer vel engang en beqvemmere Dag.''

Han sagde: ,,For Ingen paa Jord jeg bøied mig,
Dog nu jeg mig bøier, Tovelille, for Dig,
Jeg giver Dig til Afsked mit kongelige Ord,
Hvis Gud vil mig hjelpe, Du herske skal i Nord.''

Saa hilsed han med Haanden, saa gik den Herre væk,
Hun satte sig atter ved den rislende Bæk,
Og lytted igjen til den underlige Sang,
Hun sagde: ,,Mig synes, jeg har drømt det engang.

I Drømme vi skue med indadvendt Blik,
Hvad aldrig i Dagslyset Ord og Stemme fik,
Der hvile mange Tanker i Drømmenes Dyb,
Ukjendte for Lyset som Havbundens Kryb.''
</body>
</poem>

<poem id="hauch2018032948">
<head>
    <title>Hjemkomsten</title>
    <firstline>Kong Volmer havde feiret, Visby var ødelagt</firstline>
    <source pages="196-198"/>
    <quality>korrektur1,kilde,side</quality>
</head>
<body>
Kong Volmer havde feiret, Visby var ødelagt,
De vendiske Stæder skjalv for Kongens Magt.

Saa seiled han tilbage paa Bølgen den blaa,
En stor og sjelden Rigdom man i hans Værge saae.

Guld og ædle Smykker af høi og sjelden Værd,
Dem havde han vundet ved sin dristige Færd.

Smykker, der glimtede som Solen i Vaar,
Og Fløil og Skarlagen og Zobel og Maar.

Og silkesyede Klæder og kunstigskaarne Kar,
Og indiske Stene, Klenodier af Glar.

Og udhugne Billeder og hviden Hermelin,
Og staalblanke Brynier og det fineste Liin.

Og Filsbeen og Ibenholt og Rav og Koral,
Og Perler, der var hentede fra Havfruens Hal.

Det kunde man nu samlet hos Dankongen fee,
Han havde Gulland vundet i Træfninger tre.

Ham hjalp den ædle Ridder Herr Peder Vendelbo,
Han stred nu ved hans Side og var ham huld og tro.

Dog tænkte han i Hjertet: ,,Det var en egen Krig,
Men derfor maa Kongen svare, det ei vedkommer mig.''

Den Vinter holdt Kong Volmer heel mangen herlig Fest,
Der var ham Tovelille den kjæreste Gjest.

Heel venlig hende hilsed og hans kongelige Viv,
Dog ønsked hun hemmelig at spilde hendes Liv.

Hun smykked hendes Haar med det klareste Guld,
Dog ønsked hun hemmelig, hun laae i sorten Muld.

Det lod og som Kong Volmer sin Dronning havde kjær,
I Hallen heel ofte de sad hinanden nær.

Dog sagde han til Tove: ,,Om Du vil hende troe,
Det er som Du vil træde paa Vand og trøsket Bro.''

At vinde den Jomfru, dertil stod end hans Hu,
Dog tænkte han, ,,det er ei paa Tiden endnu.''

Han røbed vel sin Elskov, naar i Lunden de gik,
Dog sjelden med sin Tunge, heel ofte med sit Blik.

— Fru Helvig havde ventet alt i Maaneder tre,
I Ingen af dem lod Herr Eckhard sig see.

Da bad hun til Himlen saamangen ivrig Bøn,
Og talte desuden med den Troldqvind i Løn.

Hun hented hendes Mester, i Hallen han stod,
Han sagde: ,,De himmelske Lys er os imod.

Før de vandrende Stjerner paa Himmelen blaa
Sig gunstig forbinde, kan jeg Intet formaae.

Thi Lykken beroer paa Øieblikkets Magt.''
Alt hvad de dengang talte, det blev til Volmer sagt.
</body>
</poem>

<poem id="hauch2018032949">
<head>
    <title>Skriftemaalet</title>
    <firstline>Verdens Frelser var opstanden</firstline>
    <source pages="199-202"/>
    <quality>korrektur1,kilde,side</quality>
</head>
<body>
Verdens Frelser var opstanden,
Folket sig med Andagt bøied,
Thi det var en Paaskemorgen,
Alle Kirkens Klokker klang.

Blaae og gyldenrøde Smykker
Om det høie Alter svæved,
Mens de hvide Seiersfaner
Under Loftets Hvælving hang.

Mange Lys i Kirken brændte,
Fire for hver Helgens Billed
Hundred for den høie Jomfru
Og for den opstandne Gud.

Solens gyldenblanke Luer
Glimted gjennem Østens Vindue,
Trængte frem som Seierherrer,
Der fra Himlen bragte Bud.

Psalmesang og Orgeltoner
Svæved, som en Hær af Aander
Gjennem Kirkens lange Gange
Med usynligt Vingeslag.

Sangen lød om Himlens Herre,
Der mod Dødens Magter kæmped,
Seired over Synd og Smerte
Og opstod paa denne Dag.

Tovelil i Kirken traadte,
Svøbt i sorten Silkeklæde,
Der den smalle Midie dækked
Og det høie Jomfrubryst.

Eensom gik hun uden Følge,
Neied dybt for hver en Helgen,
Bad en Bøn til Himlens Dronning
Med en sagte, stille Røst.

Iled saa til Sakristiet,
Knæled der i Skriftestolen,
Taarebadet, fjern fra Mængden,
Hvisked hun med blegen Mund:

Om en Ild, der lønlig brændte,
Som ei Vievand kunde slukke,
Som ei Bønner kunde dæmpe,
Dybt i Hjertets stille Grund;

Om en aldrig standset Længsel,
Om en Leg af Lyst og Smerte,
Om en Drøm, der Hjertet lokked
Meer end Vaar og Fuglesang.

Saadan hvisked, saadan talte
Dybt i Støv den blege Jomfru,
Længe vented hun paa Gjensvar,
Da tilsidst en Stemme klang:

,,Vend tilbage, vend tilbage
Over Sø og salten Vove,
Til den Ø, hvorpaa Du fødtes,
Hvor Din Barndoms Vugge stod

Du maa flye, hvis Du vil feire
Mod den farligste blandt Fjender,
Han, som alt i Paradiset
Har forgiftet Qvindens Blod.

Har ei Verdens høie Frelser
I sin Qval det aabenbaret?
Du korsfæste maa Dit Hjerte
For hos Gud at finde Trøst.

Bed til Syndens Overvinder,
Som i Dag steg op af Graven,
At en Kobbermuur han bygger
Mellem Dig og Verdens Lyst.''

Saadan talte streng alvorlig
Munken til den blege Jomfru,
Der for ham i Støvet knæled,
Mens hun skjælved ved hans Røst.
</body>
</poem>

<poem id="hauch2018032950">
<head>
    <title>Luftbilledet</title>
    <firstline>Tankefuld den favre Jomfru</firstline>
    <source pages="203-205"/>
    <quality>korrektur1,kilde,side</quality>
</head>
<body>
Tankefuld den favre Jomfru
Satte sig ved hviden Strand,
Hvor de gyldne Solens Straaler
Speiled sig med Glands og Bæven
I det klare, sølvblaa Vand.

Var det kun et selsomt Luftsyn,
Gjøgleri af Skyens Aander,
Var det Sandhed eller Drømme?
Men hun syntes, at hun saae
Dybt i Syd det fjerne Rygen
Med dets Kirker og dets Taarne,
Med Arkonas Mure graae,
Hvilende paa gyldne Skyer
I det klare Himmelblaa.

— Og hun hørte fjerne Toner,
Liig et Qvad fra Hjemmets Strande,
Medens Bølgen sagte hvisked
Ved den blege Jomfrus Fod:

,,Vend tilbage, vend tilbage
Over Sø og salten Vove
Til den Ø, hvorpaa Du fødtes,
Hvor Din Barndoms Vugge stod!''

Saadan hvisked Bølgens Stemme,
Saadan Luftens Aander sang,
Og det var, som om hun hørte
Hjemmets fjerne Klokkeklang.

Halvforglemte gamle Minder
Kom da trækkende som Svaner,
Der mod Nord i Vaaren drage,
Og med store Vinger svinge
Sig igjennem Luftens Flod.

Legesøstre fra sin Barndom
Med de Blik, som Lysets Engle
Skjenke kun til Uskylds Alder,
Venner, som hun længst forlod,
Saae hun i de gyldne Skyer,
Der, liig Paradisets Roser,
Mellem Jord og Himmel svæved,
Medens atter Sangen bæved,
Medens atter Bølgen hvisked
Ved den blege Jomfrus Fod:

,,Vend tilbage, vend tilbage
Over Sø og salten Vove
Til den Ø, hvorpaa Du sødtes,
Hvor Din Barndoms Vugge stod!''
</body>
</poem>

<poem id="hauch2018032951">
<head>
    <title>Tovelil taler med sin Broder</title>
    <firstline>Længe hviled i det Fjerne</firstline>
    <source pages="206-208"/>
    <quality>korrektur1,kilde,side</quality>
</head>
<body>
Længe hviled i det Fjerne
Dybt i Syd det sære Billed,
Liig en gylden Barndomsdrøm,
Dog tilsidst det svandt og blegned,
Som en flygtig Sky, der svinder
Hen i Luftens klare Strøm.

Tovelil, den favre Jomfru,
Sad endnu ved Strandens Vover,
Bleg i Kind, med Haand paa Bryst.
,,Ja,'' hun sukked, ,,jeg maa flygte
Som en Trækfugl Lort i Høst,
Til det Land, hvorfra jeg stammer,
Hvor min første Drøm jeg drømte,
Hvor de gamle Minder slumre
Ved Arkonas Klippekyst.''

— Da sig nærmed hendes Broder,
Der til hendes Tale lytted,
,,Hvad!'' han raabte, ,,det er Vanvid,
Vil Du flye fra Danmarks Strand,
Hvor Dig Glands og Hæder vente,
Hvor en høitbegavet Konge
Lægger for Din Fod sin Rigdom,
Ja, sit Scepter og sit Land.''

,,Ak,'' hun svared, ,,jeg har skuet
Høit i Sky det fjerne Rygen
Med Arkonas Mure graae,
Med de steile hvide Klipper,
Dunkle Skove, høie Taarne,
Med de velbekjendte Borge,
Blinkende med Sølverfløie,
Hvilende paa gyldne Skyer
I det klare Himmelblaae.

Barndomsvenner har jeg skuet
I de fjerne Skyer staae,
Vist det var et Tegn fra Himlen,
Som jeg lyde skal og maa.''

Men han svared: ,,Det er Drømme,
Vanvid har Din Hu forvildet;
Avindsyge, lumske Fjender
Har Din Sjæl med Trolddom daaret;
Husk, at skjøndt Dig Kongen elsker
Meer end al sin Magt paa Jord,
Har han aldrig end Din Uskyld
Saaret med et dristigt Ord.

Her Dig Danmarks Krone vinker
I sin Lue gyldenrød,
Hisset boe kun Savn og Længsel
Og en ubemærket Død.''

Og hun lytted til hans Tale,
Fatted atter Haab og Mod,
Dvæled end i Danmarks Dale
Ved de blanke, klare Vande,
Nær ved Havets Sølverflod,
Aldrig vendte hun tilbage
Til den Ø, hvorpaa hun fødtes,
Og hvor hendes Vugge stod.
</body>
</poem>

<poem id="hauch2018032952">
<head>
    <title>Ringen</title>
    <firstline>Stjerner blinke med Sølverskjær</firstline>
    <source pages="209-213"/>
    <quality>korrektur1,kilde,side</quality>
</head>
<body>
Stjerner blinke med Sølverskjær,
Høit over de drømmende Linde,
Fru Helvig vandrer bag Skov og Træer,
Kun efterfulgt af en Qvinde.

En Lygte bærer den Qvinde graa,
De Stjerner blinke paa Vove,
Kun lidet hun taler, tilsidst de naae
Et Huus bag de natlige Skove.

De liste sig ind ad en Laage trang,
Den Troldqvinde Veien kjender,
Saa ile de frem ad en hemmelig Gang,
Det lysner, hvor Gangen ender.

Sig aabner en Hal saa hvælvet høi,
Hvor Flammer om Væggene spille,
Der høres ei Larm eller mindste Støi,
Alt er som i Graven stille.

Som Stjerner det blinker i Kuplen blaa,
Der høit over Salen sig hvælver,
I Midten et Marmorbord man saae,
Fru Helvig i Hjertet skjælver.

Paa Væggen stod en vidunderlig Skrift,
Tolv Billeder kunde hun skue,
Hvert Billed tolked en egen Bedrift,
Belyst af en flammende Lue.

Paa Bordet laae der en opslagen Bog,
Men læse den kunde hun ikke.
Det var, som hun skimted i hver en Krog
En Aand med funklende Blikke.

Pludselig saae hun en Olding staae
I Hallen ved sin Side,
Hans Kinder var blege, hans Øine graae,
Hans Haar vare skinnende hvide.

En Ring med Ædelstene besat
Han høit mellem Fingrene hæver;
,,Min Datter,'' han siger, ,,her er den Skat,
Den Talisman, som Du kræver.

En underlig Magt i den Ring er lagt,
En Magt, der vil dæmpe Din Smerte,
Thi den kan betvinge den Stoltes Foragt
Og tæmme det vildeste Hjerte.

Hvad enten Du boer den i Lysets Skjær,
Eller skjult for Menneskets Øie,
Den bringer dog den, Du meest har kjær,
Til efter Din Hu sig at bøie.

Og Ingen saa stor, blandt Helte paa Jord,
Og utvingelig fri vil Du finde,
At ikke den Aand, som i Ringen boer,
Kan bøie hans Hu til en Qvinde.

Og spottes hver Bøn af en Jomfru skjøn,
Der ei til Kjærlighed kjender,
Hun skjenker sin Beiler dog Elskovs Løn,
Naar Ringen han mod hende vender.

I Hjerternes Grund opdaged jeg kun
En Magt, der kan Troldommen bøie,
Det skeer, naaer Du hæver i Farens Stund
Din Hu til Gud i det Høie.''

— Men Lykken, der syntes Fru Heldig god,
Hun aldrig paa Jord skal eie,
Thi sagte med List og med dristig Fod
Kong Volmer har fulgt hendes Veie.

Han useet træder i Hallen ind,
Den skjulte Gang har han funden,
Han iler frem som den Midnatsvind,
Der leger med Løvet i Lunden.

Og Ringen han griber med hurtig Haand,
Han fæster den til sin Finger,
Fru Helvig vorder saa bleg som en Aand,
Den lønlige Sorg hende tvinger.

Men Oldingen sukker: ,,Nu Magten er hans,
De Timer saa sagtelig glide,
Din Lykke sig nærmed i funklende Glands,
Hvi greb Du den ei i Tide?''

Dog Kongen mæler: ,,Du rømmer mit Land,
Før næste Dag er til Ende,
Et Skib skal Dig bringe til Tydsklands Strand,
Men Hexen lader jeg brænde.''

Det hjalp ei, at Helvig om Naade ham bad,
Til Baalet han Troldqvinden dømmer,
Men Helvig tier og skjuler sit Had,
Om Hevnen hun hemmelig drømmer.
</body>
</poem>

<poem id="hauch2018032953">
<head>
    <title>Kongens Kjærlighed vinder Seier</title>
    <firstline>Om nu det var den Trolddom, der var i Ringen lagt</firstline>
    <source pages="214-218"/>
    <quality>korrektur1,kilde,side</quality>
</head>
<body>
Om nu det var den Trolddom, der var i Ringen lagt,
Eller det var Elskovs og Kjærligheds Magt,
Der paa Tovelil virked, dog siges det for vist,
At hun for Kongens Villie sig bøied tilsidst.

Men efter den Time hun aldrig var fro,
Og aldrig meer hun spøgte, og aldrig meer hun loe;
Kongen sig ængsted, han sin Gjerning fortrød,
Han frygted, den skulde volde den Jomfru hendes Død.

Han sendte hende Hermelin og Skarlagens Klæder
Og Perler og Klenodier og kostbare Kjæder,
De allerbedste Skatte fra Gullands rige Kyst,
Dog fandt den ædle Jomfru deri kun liden Trøst.

Den hvideste Silke blev lagt for hendes Fod,
Han smykked hendes Midie med Rubinernes Blod,
Han smykked hendes Haller med Narhvalens Tand,
Dog sukked end i Stilhed den favre Lilievand.

Han sagde: ,,Tovelille, Du sørge dog ei saa!
Alt, hvad Din Hu begjerer, det skal Du, ogsaa faae,
Alt, hvad jeg Dig har lovet, det opfyldes skal,
Guldkronen skal Du bære i Dankongens Hal.''

Hun svared: ,,Min Herre, det længe vare kan,
Og da maaskee Jer lokker en anden Lilievand.''
Gjensvared Konning Volmer: ,,Nei, før jeg skifter Sind,
Skal ved Jagthornets Klang Du standse vilden Vind.

Paa det jeg Dig kan vise min Tillid og min Tro,
Jeg vil en Skat Dig skjenke, der sikkrer Din Ro,
En Skat, der henter Kræfter fra Aandernes Rige,
Visselig Du paa Jorden ei finder dens Lige.''

Saa tog han af sin Finger den Ring stor og rund,
Den glimted som Stjerner i Midnattens Stund,
Den skinned i Hallen med usædvanlig Glands,
Sig Ædelstene fletted om Ringen i Krands.

Han lagde den i Tovelilles sneehvide Haand,
Han sagde: ,,Nu jeg bindes til Dig med slige Baand,
At selv om jeg det vilde, de aldrig briste kan,
Med denne Ring jeg vier Dig til Dronning i mit Land.''

Derefter han fortalte, hvordan ved Stjerneskjær
Han havde fulgt Fru Helvig bag Busk og bag Træer,
Hvordan han erhverved ved Hurtighed og Mod
Den Skat, som Fru Helvig ei at gribe forstod.

Mæled end den Herre: ,,Havde mig Nogen sagt,
At slige sære Kræfter, at saadan Tryllemagt
I natvandrende Stjerner og Stene kunde boe,
Jeg havde derom tvivlet, dog nu jeg maa det troe.''

Den Jomfru ham hørte med skjælvende Mod,
Blussende saae hun Ringen, hun sagde: ,,Min Herre god,
I har med den mig voldet stor Kummer og Spee,
Dog vil jeg den ei miste, mens jeg kan Lyset see.

Den er som Ild at skue, og dog saa kold som Snee,
Jeg hænger den ved mit Hjerte, den skal ei Dagen see,
Med Tryllemagt, min Herre, I drog mig til Jer hen,
Saa maa jeg Jer vel binde paa samme Viis igjen.''

Svared med Smiil Kong Volmer,: ,,Du stole frit paa mig!
Heel stærkt er det Baand, der binder mig til Dig,
Naar Ringen Du monne bære, da vil med sølvgraae Haar
Saa høit af mig Du elskes, som i Din Ungdomsvaar.

Dog Himlen være lovet, der end er længe til,
Med eller uden Ringen jeg dog Dig elske vil,
Der gives ei paa Jord noget fastere Baand.''
— ,,Nei,'' svarede Fru Tove, ,,naar blot af Kirkens Haand

Velsignet det bliver, men indtil det kan skee,
Jeg aldrig ganske glemmer min Kummer og Spee.''
— ,,Ak'' svared den Drot behænde, ,,der var en anden Tid,
Jeg ofte derom forsked, inden jeg kom hid.

Ved Hoffet hos Keiseren jeg læste tidt derom,
Der hersked andre Sæder i Grækenland og Rom,
Der havde man andre Guder, der leved man mere fri,
Jeg kunde næsten sørge, fordi det er forbi.''

Da korsed sig den Jomfru, hun angst paa ham saae,
Hun sagde: ,,Min ædelig Herre, I tale dog ei saa!
Det var jo dog kun Hedninger, som høre Djævlen til,
Gud fri og bevar os for onde Aanders Spil!''

Svared med Smiil Kong Volmer: ,,Ængst Dig ei for mig!
Jeg siger ei til Andre, hvad jeg har sagt til Dig;
Jeg veed, at nu der hersker en renere Tro,
Dog var man i gamle Dage ved Livet mere fro.''
</body>
</poem>

<poem id="hauch2018032954">
<head>
    <title>Valdemars Sang</title>
    <firstline>Min Falk den fløi over Mark og Vang</firstline>
    <source pages="219-221"/>
    <quality>korrektur1,kilde,side</quality>
</head>
<body>
Min Falk den fløi over Mark og Vang,
Tidt og mangesinde,
I Skoven jeg saae hende første Gang,
I vogte den Jomfru vel!

Og Falken den fløi hende ganske nær
Tidt og mangesinde,
Vi fandt hinanden bag Skovens Træer,
I vogte den Jomfru vel!

Og naar jeg lytter til hendes Sang
Tidt og mangesinde,
Da falder mig Tiden ret aldrig lang,
I vogte den Jomfru vel!

Og naar hun i sit Vindue staaer
Tidt og mangesinde,
Og naar hun fletter sit lange Haar,
I vogte den Jomfru vel!

Og naar hun træder i Dandsen let
Tidt og mangesinde,
Det er, som hun fletted et Trylleriet,
I vogte den Jomfru vel!

Og naar hun sidder ved grønnen Lind
Tidt og mangesinde,
Det er, som hun standsede Veir og Vind,
I vogte den Jomfru vel!

Og naar vi sees i den Rosenlund
Tidt og mangesinde,
Og naar jeg kysser den favre Mund;
I vogte den Jomfru vel!

Og naar jeg trykker den Haand saa hvid
Tidt og mangesinde,
Og naar vi samles ved Midnatstid;
I vogte den Jomfru vel!

Det er, som al min Sorg bortveg
Tidt og mangesinde,
Og som jeg lytted til Huldrens Leg,
I vogte den Jomfru vel!

Naar Gud kun hende vil unde mig
Tidt og mangesinde,
Begjerer jeg ei hans Himmerig,
I vogte den Jomfru vel!

Og naar vi kan modes paa vante Viis
Tidt og mangesinde,
Maa selv han beholde sit Paradiis,
I vogte den Jomfru vel!
</body>
</poem>

<poem id="hauch2018032955">
<head>
    <title>Herr Eckhard gjester igjen Danmark</title>
    <firstline>Ved Midsommertide, da Dagen var lang</firstline>
    <source pages="222-226"/>
    <quality>korrektur1,kilde,side</quality>
</head>
<body>
Ved Midsommertide, da Dagen var lang,
Kom Herr Eckhard tilbage til Danmarks Blomstervang,
Han skulde med Kongen handle, han dertil var vant,
Om uindløste Borge, om mangt et gammelt Pant.

Der var saamangen Trætte, saamangen gammel Splid,
Der nu skulde jevnes med Sindighed og Vid;
De holsteenske Grever fæsted til Eckhard Tro,
Thi fiint og behændigt han vidste sig at snoe.

Det Falske med det Sande heel kløgtig han forbandt,
Med Snildhed han forvandled en Myg til en Elephant,
Hvad var klart og tydeligt selv for et lidet Barn,
Det kunde han forvikle, fast som et uredt Garn.

Dertil han ofte brugtes, dog hans vigtigste Grund
Til denne Gang at gjeste den danske Bøgelund,
Var den at fange Kongen og lægge ham i Baand
Og give ham uden Vaaben i Udlandets Haand.

Han samledes med Helvig, naar Sol gik til Ro,
Ved Natlampens Lue, de troede dem ene To,
Hun sagde: ,,Hvi blev I borte og kom først nu igjen?''
Han svared: ,,Jeg brugte Tid for at samle sikkre Mænd.

Stridskæmper har jeg hvervet i Meklenborgerland,
Jeg leied og gode Svende ved den pommerske Strand
Samt ved Mainflodens Bredder og dens krogede Vei,
Det hvide Sølv, I gav mig, det spared jeg ei.

Endelig kan vi haabe, snart Hevnen er nær.''
— ,,Men,'' spurgte Fru Helvig, ,,behøves slig en Hær,
For at fange den Viv, naar hun eensom monne gaae?
Dertil, hvis ei jeg feiler, behøves kun saare Faa.''

Han svared: ,,Ædle Frue, hun er saa eensom ei,
Som ofte hun kan synes, hende følge paa Vei
Heel mangen dristig Kæmpe, skjøndt ikke hun det veed,
Thi maae vi have Mænd, som til Kamp er beredt.

Et Skib os ogsaa venter, det vil ei svigte mig,
Det hedder, det er kommet hertil fra Vestervig,
Det ligger nærved Kysten, vor Alan ei svigte kan,
Paa det skal hun seile til det holstenske Land.''

Han dæmped sin Stemme, han traadte Helvig nær,
Saa hvisked de sammen ved Natlampens Skjær,
Heel tidt de siden fandtes, naar Mørket faldt paa,
Det lod som Konning Volmer slet Intet mon forstaae.


Han syntes end mere dristig, end ellers han var vant,
Tidt i de dunkle Skove ham Fuldmaanen fandt
Paa den graaspættede Ganger i Midnattens Stund,
Ham fulgte kun hans Falk og en eneste Hund.

Mæled den unge Ditlef, Herr Eckhards Riddersvend:
,,Han kaldes mere kløgtig og snild end andre Mænd,
Det er han vel ogsaa, dog ei det mærkes nu.
— ,,Ja, Elskov kan forvirre den Klogestes Hu,''

Saa svared ham Herr Eckhard, ,,men vi maae gribe til,
Naar Leiligheden kommer, da har vi vundet Spil;
Er vi først Alle samlede, det ei mislykkes kan,
Naar Tærningen blot kastes med Kunst og Forstand.

,,Visselig'', svared Ditlef, ,,I derpaa lide kan,
Møde vi ham i Skoven, er han en fangen Mand,
Dog valgtes han paa Thinge og salvedes til Drot,
Thi tør vi ham ikke dræbe, det ender aldrig godt.

Den Mand er Djævlens Eiendom, ham frelser ingen Bod,
Der dypper sine Hænder i kongeligt Blod,
Ei veed vore Grever om Eders Færd Besked,
Det vilde da og i Holsteen spilde vort Liv og Fred.''

Da tænkte Ridder Eckhard, dog sagde han det ei:
,,Enfoldig er de Alle, undtagen ene jeg,
Alle de Andre vandre kun paa den slagne Sti,
Fra Fordom og Overtro er Ingen ganske fri.''

Det lod, som Hr. Eckhard kun bragte fire Mænd
Fra Tydskland til Danmark, dertil sin Riddersvend,
Dog kom der flere siden, fort over salten Vand,
Vel fyrretyve Stridsmand betraadte Sjællands Strand.

De vandred ved Midnat, de fulgtes fem og fem,
Dem skaffed Dronning Helvig et hemmeligt Hjem,
Hun skaffed dem til Bolig et afsides Slot,
Hun tænkte: ,,Jeg skal skuffe den snilde Danmarks Drot.''

Paa sin Borg dem dulgte den Ridder rig og skjøn
Hr. Folkvar, som elskede Fru Helvig i Løn,
Han gjerne lytted efter, hvad Dronningen bød,
Det voldte ham omsider den ynkeligste Død.

Hemmelig og med Liste de dreve deres Spil,
Dog meente de Begge, det gjalt kun Tovelil,
Paa hende nu agted Helvig at hevne sin Vee og Qvide,
Om Eckhards Plan mod Kongen fik hun Intet at vide.

,,Hvis nogen Dannerkæmpe opdager vor Vei,
Naar Kongen vi skal fange, da vil det lykkes ei'',
Saa talte Ridder Eckhard, ,,da vil det ilde gaae,
Lettelig dog de skuffes, de kan med Sværd kun slaae;

Thi de er Alle dumme, de gaae kun lige til,
Naar Volmer først er borte, da har vi vundet Spil
Og kan i Landet raade som i Christophers Tider;
Af alle de danske Konger den Herre bedst jeg lider.''
</body>
</poem>

<poem id="hauch2018032956">
<head>
    <title>Kampen i Skoven</title>
    <firstline>Kong Volmer havde dvælet, til Mørket faldt paa</firstline>
    <source pages="227-234"/>
    <quality>korrektur1,kilde,side</quality>
</head>
<body>
Kong Volmer havde dvælet, til Mørket faldt paa
I Borgen, hvor Tovelil mon Guldharpen slaae,
Nu vilde hau tilbage, thi Midnat var nær,
Man skimted end mod Norden et rødligt Aftenskjær.

Da hvisked Kong Volmer til Henning, sin gode Ven:
,,Du skal i Nat mig følge med femten sikkre Mænd,
I Morges, da jeg red paa den eensomme Vei,
Mødte jeg tvende Stridsmænd, hvis Blik mig hued ei.

Jeg har alt talt i Eenrum med Ridder Vendelbo,
Nylig han kom fra Jylland, han er mig huld og tro;
Det er vor fælles Hensigt, skjøndt Faa kun det veed,
Fra Stimænd at rense Landet og skaffe Skoven Fred.''

Forsmædeligt brændte Heden, da Sol paa Himlen stod,
Men siden blev det svalt, da den sank i sit Blod.
Kongen var klædt i Rustning, han satte Hjelmen paa,
I Fakkellyset speiled sig hans Ringbrynie blaa.

Han traadte frem i Gaarden under den høie Lind
Og svøbte sig i sin Kappe, heel tankefuld i Sind,
Saa sprang han paa sin Ganger, den hæved letten Fod,
I Vinduet Jomfru Tove fast som i Drømme stod.

Saa red han ud af Porten, fulgt af sin Riddersvend,
Da mødte ham Hr. Henning med femten stærke Mænd,
Foran dem glimted Fakler, de vare klædt i Jern,
Med Spær og lange Glavind de syntes et mægtigt Værn.

Med opbundne Hjelme de vented Kongens Bud,
Da sagde den Drot behænde: ,,Sluk Eders Fakler ud!
Mens Sommernatten glider, Lyset aldrig døer,
Det skimtes selv i Mørket som bag et luftigt Slør.

Holder Jer lidt tilbage ved de høie Træer!
Truer os en Fjende, er I dog stedse nær;
Jeg haaber, det skal vorde dem selv til Angst og Spee,
Her er langt Fleer tilstede, end I og jeg kan see.

Det strax blev iværksat, som Dankongen bød,
Nærved hans egen Ganger kun glimted en Fakkel rød;
Han sagde: ,,Vil Nogen speide min natlige Sti,
Da ønsker jeg slet ikke, han skal hindres deri.''

Paa Vang de hvide Taager sig bredte som et Hav,
I Skoven var det stille som i bælmørken Grav,
Pludselig dog hørtes en Lyd af Hestetrin,
Paa Sletten i det Fjerne glimted et rødligt Skin.

Ridende Mænd man skued, de kom alt mere nær;
De staalgraae Pandsersærke, de blankslebne Spær
Skinned i Fakkellyset, de iled som til Dands,
Hjelmene var at skue som Vand i Maaneglands.

De red, som bedst de kunde, de agted ei Krat og Torn;
Da blæste Konning Volmer høit i sit Jægerhorn,
I Luften hørtes Gjenlyd fra Nord og fra Syd,
Det var, som der blev svaret med en forstærket Lyd.

De standsed ved Skoven, heel nærved Kongens Ganger,
De rasled med Pandserringe, de tænkte: ,,Vi ham fanger.''
Raabte da Ridder Eckhard: ,,I er en ufri Mand,
I maa Jer Skjebne bære, altsom I vil og kan.''

Atter de trængte fremad, de vilde Kongen naae,
Da Henning og hans Stridsmænd de ved hans Side saae.
Meldte da Konning Volmer, han drog sit gode Sværd:
,,End er vi ei til Enden af denne Heltefærd.''

Atter streg Hr. Eckhard, det høit i Skoven lod:
,,Hvis ei vi dem Alle fælde, det bli'er vor visse Død!
Fremad, brave Kæmper! nu staaer mig trolig bi!
Vi er halvtredsindstyve, og de knap meer end ti.''

Med udstrakte Landser de droge Kongen nær,
Da saae man ridende Stridsmænd paany ved Skovens Træer;
Det brused som en Hvirvelvind, der kommer ned fra Sky,
Da saae man og Hr. Vendelbo, han agted ei at flye.

,,Før I skal Kongens fange'', han raabte med høien Røst,
,,For skal I riste blodige Runer i mit Bryst.''
Meldte da Kong Volmer, den Herre snild og rig:
,,Hvo bedst kan lægge Planer, det skal nu vise sig.

I meente, Hr. Eckhard, jeg Intet kunde see,
Alt hvad Jer Hu begjerte, det syntes og at skee,
I haabed mig at skue fangen ved Eders Fod,
I meente, jeg var blind og slet Intet forstod.''

End lyste Fakkelglandsen ved Bøgenes Stammer,
Sværdene var at skue som blege Nordlysflammer.
Der kløvedes høie Hjelme, det lød som Hammerslag,
Da klang gjennem Skoven et vældigt Vaabenbrag.

Det klang gjennem Skoven, det hørtes over Land,
Blodet flød fra Brynierne som rindende Vand,
Der knustes mange Skjolde, der brødes mangt et Spær,
Fem og tredive Stridsmænd da bleve slagne der.

Foran stred Hr. Vendelbo, han brød de Skjoldes Hegn
Og mærked mangen Kriger med Dødens sikkre Tegn;
Han øved i Nattens Dæmring heel mangen dristig Daad,
Hans Sværd skar i Jernet, som Saxen skærer Traad.

Ditlef den unge Væbner heel dristig Vei sig brød,
Ham voldte Ridder Vendelbo tilsidst en hurtig Død;
Red da frem Hr. Eckhard, han kom til Kongen nær,
Han tænkte ham i Hjertet at ramme med sit Spær.

Da vendte sig Kongens Ganger, den Herre fri og bold
Behændig undgik Døden, dog knustes hans Skjold.
Hr. Eckhard vilde flygte, han var kun lidet fro,
Da styrted ham i Støvet Hr. Peder Vendelbo.

Dankongen havde seiret, ham Lykken var god,
Han skued sine Fjender i Støvet ved sin Fod,
De Fleste vare døde, kun Faa monne flye,
Mens Andre førtes fangne til nærmeste By.

Da smiled Konning Volmer, den Herre syntes fro,
Han sagde, mens han rakte sin Haand til Vendelbo:
,,Ifald en enkelt Stridsmand et Slag kunde vinde,
Jeg mener, saadan Helt man i Jer maatte finde.''

Han sagde: ,,Jeg kjendte deres Planer og List,
Alt hvad vilde komme, jeg længe har vidst.''
Ham svared Hr. Henning: ,,Jeg kan dog ikke see,
Hvordan I kunde vide, hvad i Nat vilde skee.''

Han svared: ,,Jeg kjendte deres hemmelige Raad,
Men ønsked dog at bie, til det viste sig i Daad;
Thi lod jeg dem drive det forræderske Spil,
Til Handlingen røbed, hvad de sigtede til.

Jeg vidste det Sted, hvor de samled deres Magt,
Hvo der dem skaffed Tilflugt, det blev mig ogsaa sagt,
Jeg talte med de Stridsmænd, jeg kunde stole paa,
Og skjulte dem paa Steder, der kun kjendes af Faa.

Jeg skjulte dem paa Steder, som ingen Speider vidste,
Hvor Skovfuglen slumrer bag Løv og bag Qviste;
I Kulsvierhytter de fandt deres Bo,
Der leved de sorklædte for Fjenden i Ro.

Saa red jeg heel dristig bag Busk og bag Krat,
Hvor Huus ei var bygget, ved Maanskin og Nat,
Min Falk og min Ganger kun fulgte mig paa Vei,
Men skjøndt jeg syntes ene, dog var jeg det ei.

Til Gurreslot er Veien jo heller ikke lang,
De skjulte Kæmper lytted efter Valdhornets Klang;
Jeg vidste, de kjendte Tiden, naar jeg bag Skoven red,
Daglig om Fjendens Planer man bragte mig Besked.''

Han vendte sig til Hr. Eckhard med streng, alvorlig Røst:
,,Den Sæd I har nedlagt, gav Jer en daarlig Høst;
I brugte mange Kunster, men brugte dem slet,
Nu er I bleven fangen i Eders eget Net.

Jeg bygget har et Taarn med Spiir og høien Tinde,
Der dreier sig en Guldgaas under Skyen for Vinde,
Den har Jer længe ventet, derunder skal I boe,
Der kan I lægge Planer i den dybeste Ro.''

Da Kongen kom hjem, og da Natten bortveg,
Fortalte han Fru Heldig om sin dristige Leg,
Han sagde: ,,Med Hr. Eckhard det var kun slet bevendt,
Og mener jeg, Fru Helvig, I har ham nøie kjendt.''

Da skjalv Dronning Helvig og blegned som et Lig,
Hun svared: ,,Hr. Eckhard kun talte lidt med mig,
Jeg saae ham saare sjelden, han syntes from og klog,
Hans hemmelige Planer var mig en lukket Bog.''
</body>
</poem>

<poem id="hauch2018032957">
<head>
    <title>Kongen reiser til Tydskland</title>
    <firstline>Hr. Folkvar blev ført til Nyborg under Ø</firstline>
    <source pages="235-240"/>
    <quality>korrektur1,kilde,side</quality>
</head>
<body>
Hr. Folkvar blev ført til Nyborg under Ø,
Der maatte den Herre med Qval og Skjændsel døe.
Da Dronningen det hørte, da glemte hun at lee,
Hun sagde: ,,Gud give mig at hevne Din Spee!''

Den luegyldne Snekke sig gynged under Strand,
Dankongen vilde drage til Keiserens Land,
I Tovelils Hal den ædle Herre stod,
Han vilde med hende tale, før han Danmark forlod.

Han sagde: ,,Bort jeg seiler paa Bølgen den blaa,
Nu har jeg de Beviser, jeg ventede paa,
Jeg gjester Keiser Karl, han var mig stedse god,
Han vil i denne Sag vist ei være mig imod.

Den falske Mynt, de præged for mig al bedrage,
Den skal jeg med Renter dem give tilbage;
Al Fru Helvigs Ondskab jeg gjennemskuet har,
Som man i Skoven raaber, saa faaer man ogsaa Svar.

For Helgene hun knæled og smelted hen i Graad,
Hexeqvinder og Voldsmænd dog sad i hendes Raad.
Lad hende gaae i Kloster! der kan hun gjøre Bod,
Den Slægt, hvorfra hun stammer, var aldrig Danmark god.

Den Slægt, hvorfra hun stammer, var stedse svigefuld,
Til Eckhard, den Forræder, hun skjenked sit Guld,
Paa det jeg kunde gives i mine Fjenders Vold,
Utysker og grumme Stimænd stod udi hendes Sold.''

Da spurgte Jomfru Tove: ,,Er I da vis derpaa?''
Han svared: ,,Hvad Skjebne den falske Viv skal faae,
Det vil jeg overlade til Keiserens Dom,
Jeg ogsaa til Paven har skrevet derom.

Han er mig meget gunstig, den Herre klog og rig,
At skilles fra Fru Helvig han neppe negter mig;
Lad hende gaae i Kloster! jeg vil ei hendes Død,
Men Du skal arve Kronen, som Helvig forbrød.''

Han sagde: ,,Derfor lod jeg, som Intet jeg saae,
For at det kunde vise sig, hvorlangt hun vilde gaae,
Paa det det kunde rygtes og blive vidt bekjendt,
At hvad hun nu maa lide, det har hun vel fortjent.

Nu reiser jeg til Tydskland at ende vor Kiv,
Snart er jeg her tilbage, da vorder Du min Viv,
Snart har vi vundet Seier, vor Lykke stunder til,
Dog vaer Dig for Fru Helvig og hendes falske Spil!

Din Broder mig følger som sprogkyndig Mand,
Dog lade vi dem tilbage, der vel Dig vogte kan,
Hvad Helvig Dig befaler, det agte Du ei paa,
Hun skader Dig vist aldrig, naar ei hun kan Dig naae.''

Saa trykked han Fru Tove heel kjærlig til sit Bryst,
Han sagde: ,,Nu jeg skilles fra Livets bedste Lyst,
Dog snart som Brud og Dronning Du sidder ved min Side.''
Alt hvad de dengang talte, Fru Helvig fik at vide.

Hun sagde: ,,Den bedrog mig, som meest jeg stoled paa,
Dog vil jeg mig hevne, hvordan det skal gaae,
Ja, selv om han mig vier til Fængsel eller Død,
Skal hun dog aldrig bære min Guldkrone rød.

Jeg veed, at Verdens Glæder som Støv svinde hen,
Folkvar jeg maatte miste, min troeste Ven,
Med Spot og med Skjændsel han maatte Døden lide,
Derfor skal hende times den bittreste Qvide.

Før frygted jeg at miste min Høihed og min Magt,
Intet nu meer jeg frygter, thi Alt er ødelagt,
Jeg veed, han vil forskyde sin ædelbaarne Viv,
Det skal den Slegfredqvinde betale med sit Liv.

For hun skal ægte Volmer og boe i Kongens Hal,
Jeg tænde vil et Brudeblus, som seent forglemmes skal,
Jeg selv vil tænde Blusset og lede Brudens Fjed
Til Leiet, som jeg snildelig har for hende redt.''

Neppe var Kongen borte, saa lod hun til sig stevne
Folkvars rige Frænder, der ønsked ham at hevne,
De svor ved alle Helgene og ved den høie Christ
Ærlig at hjelpe Dronningen med Magt og med List.

Hun sagde: ,,Jeg hende sender et Brev med Kongens Segl,
Jeg kjender den Mand, som uden mindste Feil
Hans Haand kan efterskrive; der gaaer saa vild en Sø,
Vi sige, han er dreven tilbage til vor Ø.

Jeg vandt ved Guld en Tjener, som jeg kan stole paa,
Han tidt i Volmers Ærind den Slegfredqvinde saae;
Naar han bringer Brevet som Kongens vante Bud,
Haaber jeg vist, hun kommer og vorder Dødens Brud.''

Mæled de stolte Herrer: ,,Den Hevn er kun liden,
En anden Slegfredviv han møder vel med Tiden.'' H
un svared: ,,Ingen stærkere Hevn kan I finde,
Han elsker ei sit Kongespiir saa høit som denne Qvide.''

Saa drog hun til Kirken og knæled til Jord,
Mens Psalmesangen toned fra Orgel og Chor,
Det var som Varselsrøster, der klang i det Høie,
Dog kunde de til Mildhed Fru Helvig ei bøie.

Ei de kunde dæmpe den hevngjerrige Lyst,
Skjøndt hun med Vievand væded sit Aasyn og Bryst,
Hun korsed sig og neied og bøied sig til Jord,
Og talte til de Helgene saamangt et lønligt Ord.

,,Saafremt over Tovelil I give mig Magt,
Da bygger jeg for Eder med kostelig Pragt
En Kirke, der skal synes et Vidunder i Nord,
Og smykker Eders Billeder med Guld og Perlemor.

Ja, naar jeg blot maa raade for Tovelilles Liv,
Da skal jeg siden leve som den frommeste Viv
Og tjene Jer til Gjengjeld med Alt, hvad jeg forstaaer,
Og klæde Jer hver Vinter i Zobel og Maar.''

Saa talte Dronning Helvig med Suk og blegen Kind,
Mens Læberne skjælved som Espeløv i Vind,
Hun folded sine Hænder, hun bad med sagte Røst,
I Dronningens Andagt fandt Mængden megen Trøst.
</body>
</poem>

<poem id="hauch2018032958">
<head>
    <title>Fru Helvigs Hevn</title>
    <firstline>Fru Tove sad i Gaarden, da stod ved Borgeled</firstline>
    <source pages="241-246"/>
    <quality>korrektur1,kilde,side</quality>
</head>
<body>
Fru Tove sad i Gaarden, da stod ved Borgeled
Den Svend, som heel ofte med Dankongen red.
Mæled den fagre Lilie: ,,Er Du paa Øen her?
Jeg meente, Du fulgte Kongen og var ham stedse nær.''

Han svared med List og med svigefuld Hu:
,,Uveir os drev tilbage, vi er her endnu,
Dog haabe vi, at Børen snart atter vorder blid,
Ved Strand maa Kongen vente den, skjøndt helst han kom hid.

Saa gav han til Tovelil et velforseglet Brev,
Hun læste det og sagde: ,,Din Herre selv det skrev,
Hans Haand jeg gjenkjender, han vil, at med Dig
Jeg ride skal til Borgen, der venter han mig.

Han byder mig at følge med Iil Dig paa Vei.'' —
,,Saa skynd Jer, ædle Frue, betænk Jer kun ei!
En Ganger han Jer sender, den hurtigste han eier;
Vi maae nu nytte Tiden, for Vinden sig dreier.''

Saa steg hun paa den Ganger, den stod paa vilden Sti,
Men.da hun kom til Skoven, den Rosenlund forbi,
Skued hun flere Ryttere, de slog om hende Kreds,
De sagde, dem sendte Volmer, da blev hun vel tilfreds.

Bag Skov og grønne Marker paa høien Hest hun red,
De jernklædte Ryttere bestandig fulgte med,
De traved hurtig fremad, det gik som letten Vind,
Saa traadte hun til Dronningen i Steenstuen ind.

Da sagde Fru Helvig: ,,I har nok taget feil,
I Søndags ved Hanegal gik Kongen under Seil,
I Søndags ved Hanegal sit Skib han besteg,
Ham fanger Du vist ikke nu med Din Runeleg.''

Da mæled Tovelille, hun bleg tilbage viger:
,,I aldrig bør lytte til, hvad Klaffere siger,
Jeg vil det høit besværge ved Jesu Christi Blod,
Med Runer at lege jeg aldrig forstod.

Men havde jeg forstaaet at slaae de Runeslag,
Neppe var jeg kommen til Dig her i Dag.''
Svared Fru Helvig: ,,Du vented paa min Død,
Da haabed Du at bære min Guldkrone rød.''

Da sukked den Lilie: ,,I lade mig nu gaae,
Da lover jeg ret aldrig at tænke derpaa;
I Sancta Clara Kloster jeg giver mig ind.
Der blegned alt i Løndom saamangen Jomfrus Kind.

— ,,Forlængst jeg har udvalgt til Dig en Klosterbo,
Der lade nok de Riddere tilsidst Dig i Ro;
Jeg skjenker Dig en Celle heel liden og trang,
Jeg tænker, derhen falder ei Konning Volmers Gang.

Lader da Fru Helvig en Badstue hede,
Hun byder sine Terner den Jomfru did at lede,
Hun siger: ,,Lidt det hjelper, Du kæmper imod,
Maaskee Du der kan svale Dit hidsige Blod.''

Saa førte de den Jomfru i Badstuen ind,
Hun sagde: ,,Jeg aander en brændende Vind.''
Hun vred sine Hænder, hun sukked i sin Nød:
,,Ak vee mig, jeg skuer for Øine min Død!

Som Ild er at føle det glohede Vand,
Christ give, jeg var bleven paa Rygen i mit Land,
Jeg burde vendt tilbage, jeg gjorde det ei,
Derfor maa jeg nu vandre den qvalfulde Vei.

Men vidste Konning Volmer, hvad her jeg maa lide,
Han lod Jer dyrt betale min Angst og min Qvide.''
Gjenmæled den Terne ved Badstuens Dør:
,,Det skulde Du have sagt ham en liden Kjende før.''

Det hjalp ei, at hun kæmped med de Terner i Løn,
Der Hjalp ingen Taarer, der hjalp ingen Bøn,
De sagde: ,,Vi maae gjøre, hvad Dronningen bød.''
Saa sænked de den Lilievand i Bølgernes Skjød.

Fru Helvig sad i Borgen ved de Jomfruers Side,
Hun spurgte: ,,Hvi er Eders Kinder saa hvide?
Jeg veed ei, hvad der kommer og hvordan det vil gaae,
Dog de, som er tilstede, dem kan vi stole paa.''

Saa bød hun en Sang dem i Hallen at qvæde,
Hun meente, hun hørte Tovelil i Badstuen græde,
Tilsidst der hørtes Dødsskrig, det i Borggaarden lød:
,,Den favreste Jomfru i Danmark er død.''

Mæled da Fru Helvig, hun ned i Gaardeu seer:
,,Nu daarer Du vist aldrig de Ungersvende meer
Og kaster i Dandsen for dem Dit Tryllenet,
Jeg tænker, af at dandse jeg har nu gjort Dig træt.''

Fru Helvig ind ad Dvren i Badstuen treen,
Da drypped der Taarer fra hviden Marmelsteen,
De Jomfruer græd, men Dronning Helvig loe,
Hun sagde: ,,Selv hun ønsked i et Kloster at boe.''

Saa vendte sig Fru Helvig, hun mon ad Liget true,
Hun sagde: ,,Jeg har svalet Din Elskovens Lue;
Jeg lader med Bly nu Din Kiste beslaae,
Paa Vandbølgens Veie, bag Sivet skal den staae.

Der fløiter ei Stær, ei Gjøg og Nattergale,
Der lytter Du vist aldrig til de Beileres Tale,
Der flyver ei Fugl, der glammer ei Hund,
Der kysser vist aldrig Konning Volmer Din Mund.

Der lokker Du ham aldrig med Guldharpens Klang,
Der følger Du ham aldrig paa Jagt over Vang
Og bærer hans Falk paa Din sneehvide Haand
Og fængsler ham med List og med troldkyndig Aand.

Der tænker jeg, Du slumrer for hans Elskov i Fred,
Jeg haaber, han finder ikke Veien derned,
Der mærker Du kun lidet til Storm og Vintervinde
Og glemmer Din Skam, at Du var en Slegfredqvinde.''
</body>
</poem>

<poem id="hauch2018032959">
<head>
    <title>Valdemar vender tilbage</title>
    <firstline>Kong Volmers høie Snekke sig gynged under Ø</firstline>
    <source pages="247-250"/>
    <quality>korrektur1,kilde,side</quality>
</head>
<body>
Kong Volmers høie Snekke sig gynged under Ø,
Dronning Helvig den speided alt langt udi Sø,
Da sagde til de Terner den kongelige Viv:
,,Hvis Nogen os forraader, det gjelder hendes Liv.''

Hun sagde: ,,Min Hu mig forkynder intet Godt,
En Kirke vil jeg bygge saa høi som et Slot,
Og hundrede Voxlys skal brænde deri
For Helgenes Billeder, om de vil staae mig bi.''

Kong Volmer stod i Stavnen, han troede Lykken nær,
Han haabed snart at favne den, han meest havde kjær.
Han bragte Brev tilbage fra Pavens egen Haand,
Ham Kirken havde løst fra hans Ægteskabsbaand.

Hans Skib kasted Anker, han selv paa Stranden stod,
Da hørte han de Tidender, der ginge ham imod,
I Borgportens Hvælving ham mødte det Bud,
At den, som meest han elsked, var bleven Dødens Brud.

Da skjalv den Herres Læber, han sortned som Jord,
Han satte sig i Hallen, han mæled intet Ord.
Meldte da Dronning Helvig: ,,Hun døde her af Pest,
Den er nu i Danmark den allerværste Gjest.

Den har alt lagt i Graven saamangen faver Mø,
Hendes Legem vi sænked i den dybeste Sø,
Paa det ikke Smitten til Andre skulde naae.''
Kong Volmer sad stille, han svared ei derpaa.

Med dødningblege Læber han sad i Dage tre,
Kun dem, Hr. Henning bragte, dem vilde han see,
Da meldte den liden Hofdreng, han sagde det i Løn:
,,Jer Hustru har myrdet den Jomfru saa skjøn.

Hun fandt i de glohede Bølger sin Død,
Vi hørte hendes Skrig i den yderste Nød;
Paa guldfarvet Sadel hun red gjennem By,
Men bares bort i Kisten, beslagen med Bly.''

Da reiste sig Kong Volmer med dirrende Fod,
Han slog sin Haand mod Bordet, saa den drypped med Blod,
Saa lod han Dronning Helvig bringe til sig ned,
Hun spurgte: ,,Min Herre, hvi er I dog saa vred?''

Han sagde: ,,Jeres Lige man finder ei paa Jord,
Med mine værste Fjender I Eder sammensvor.''
Hun svared: ,,Min Herre, skjøndt det synes Jer saa,
At gjøre Jer mindste Skade jeg aldrig tænkte paa.

Jeg meente, det gjaldt kun om Tovelilles Sag,
Mig Eckhard havde skuffet med List og Bedrag,
Jer Frihed at røve, det faldt mig aldrig ind,
Jeg vilde Jer kun skille, fra den listige Qvind.''

Han svared: ,,I har viist os, hvad Ondskab formaaer,
I Grusomhed og Avind Jer Ingen overgaaer,
Og heller ei i Rænker, hverken Viv eller Mand,
En Djævel fra Helved knap dertil er istand.''

Han bød, hun skulde føres i Fangetaarnet ind,
Hvor Guldgaasen blinked og dreied sig for Vind;
Han sagde: ,,Der tilvisse Du bliver, til Du døer.''
Hun bad kun til Afsked at skue sine Møer.

Hun sukked: ,,Jeg vil, at der læses over mig
De Bønner og Vigilier, der læses over Lig,
Og lad dem synge Psalmer, som om jeg nu var død
Og alt var bestedt i Skærsildens Nød.''

Den Herre red i Tanker heel tidt ved Gurresø,
Hvor før han havde jaget med den ædelbaarne Mø,
Han satte sig ved Vandet ved den skovklædte Strand,
Ham fulgte hans Falk, den sørgede som han.

Det lod, som om Sorgen havde kløvet hans Aand,
Det lod, som Danmarks Fjender igjen fik overhaand;
Han sagde: ,,Hvad agter jeg de Menneskers Kiv,
Jeg er kjed af at herske, jeg er kjed af mit Liv.''

Da mæled en Dannerkæmpe: ,,Min ædle Herre god,
I spilde dog ei saa Eders Kraft, Eders Mod!
Paa Jorden har I tabt Eders kjæreste Ven,
Hos Gud i det Høie I findes igjen.''

Han svared: ,,Eders Drømme jeg ikke kan forstaae,
At vi skal atter samles, det troer jeg ikke paa,
I den jordiske Sommer min Lykke jeg fandt,
Alt Andet mig synes kun Daarskab og Tant.''
</body>
</poem>

<poem id="hauch2018032960">
<head>
    <title>Valdemars anden Sang</title>
    <firstline>Jeg veed en Flod, jeg saae den kun i Drømme</firstline>
    <source pages="251-253"/>
    <quality>korrektur1,kilde,side</quality>
</head>
<body>
Jeg veed en Flod, jeg saae den kun i Drømme,
Dog vist jeg veed, at den paa Jord er til,
Bag Nattens Hal den skjuler sine Strømme,
Og neppe mærke vi dens Bølgespil.

Bag sorte Klipper vælde frem dens Vande
I dunklen Dal, hvor blege Vidier groe,
Dens Bølger gaae mod ubekjendte Lande,
Og Søvn og Glemsel i dens Haller boe.

Og mangt et Seiersminde den henveired,
Og mangt et Kongespiir og Heltenavn,
Og favre Blik, der Helten selv beseired,
De tabte Glandsen i dens dunkle Favn.

Om tusind Sorger end Din Hu betynge,
Om giftig Klasser følger Dig paa Vei,
Og selv om Morgenstjerner Dig besynge,
I Glemselsfloden dog det mærkes ei.

O favre Flod, saa skjenk Du mig en Bolig
Og dæk mit Hoved med Dit blege Net,
Skjenk mig et Læ, hvor jeg kan slumre rolig,
Af Verdens bittre Frugter er jeg mæt.

Thi jeg har elsket, haabet, drømt og levet,
Og stridt og kæmpet, til min Lok blev graa,
Paa Smertens Torn, har jeg mig blodig revet,
Paa Sorgens Veie lærte jeg at gaae.

Min Glæde svandt, mig saarer nu dens Minde,
Og ei jeg trøstes kan af Rygtets Glands,
Den største Ros, som Verden kan opfinde,
Jeg bytter gjerne for en Valmukrands.

Jeg veed det vist, Du kan min Smerte læge,
Mig Drømmen sorte til de dunkle Træer,
Hvorunder Øine Vande sig bevæge,
Et gammelt Viisdomsord jeg hørte der.

Om Sjælevs Hjemvee hvisked Nattens Vinde,
Som Vuggesang det klang i Dybets Skjød:
,,O sødt at døe, at glemmes og hensvinde,'
Langt bedre dog, om aldrig Du var født.

Henveires skal Dit Liv og Dine Drømme
Og al Din Gjerning, mens Du Lyset saae,
Mod Fredens Lande vandre mine Strømme,
Vil der Du hvile, maa Du først forgaae.''
</body>
</poem>

<poem id="hauch2018032961">
<head>
    <title>Hvorledes det siden gik</title>
    <firstline>Atter dog sig reiste Kong Volmer i sin Kraft</firstline>
    <source pages="254-256"/>
    <quality>korrektur1,kilde,side</quality>
</head>
<body>
Atter dog sig reiste Kong Volmer i sin Kraft
Og gjenvandt den Styrke, han før havde havt,
Og styred atter Riget mellem Klipper og Skjær,
Hans Snildhed virked mere for Landet end en Hær.

Han sagde: ,,Jeg er ærlig, saavidt det strækker til,
Dog sætter for et Løfte jeg Danmark ei paa Spil.''
Snart gik han paa den lige, snart paa den krumme Sti,
Hr. Henning og Hr. Vendelbo stod ham i Kampen bi.

Snart var ham Lykken gunstig, snart var den ham imod,
At gribe den i Flugten dog godt han forstod,
End vandt han tilbage saamangen pantsat Borg,
Intet dog kunde dæmpe hans hemmelige Sorg.

Og aldrig han elsked igjen nogen Mø;
Heel ofte han jaged endnu ved Gurresø
Og hviled i Skyggen ved den skovklædte Strand
Og stirred som i Drømme paa det speilklare Vand.

Did vendte han tilbage hver Sommer og hver Høst,
Thi Jagten var paa Jord nu hans eneste Lyst,
Naar han fælded den hurtige Hjort med sin Piil,
Da skued man igjen paa hans Læber et Smiil.

Han brød sig kun lidet om Vaar og Fuglesang,
Han agted ei heller paa de Jomfruers Gang,
Naar i Dandsen de traadte, da meente mangen Viv,
Det kom af den Ring, der laae skjult under Siv.

Thi Rygtet havde spredt sig om Ringen og dens Magt,
Ingen dog kunde sige, hvorfra det var bragt,
Man meente, Jomfru Tove, da hun frygted sin Død,
Havde kastet den i Dybet i Bølgernes Skjød.

Det syntes, som Kong Volmer var bleven mere grum,
End før han havde været, sin Sorg bar han stum,
Dog hvad der var syndet, hvad Helvig forbrød,
Det mangen Svend og Terne betalte med sin Død.

Fru Helvig sad i Taarnet med sneehvide Haar,
Der havde hun alt siddet i femten lange Aar,
Høit over Jordens Vrimmel, fra Himlen udelukt,
Hendes Læbe var blegnet, og Øiets Ild var slukt.
</body>
</poem>

<poem id="hauch2018032962">
<head>
    <title>Kong Valdemars sidste Stund</title>
    <firstline>Kong Volmer styred Landet i fem og tredive Aar</firstline>
    <source pages="257-259"/>
    <quality>korrektur1,kilde,side</quality>
</head>
<body>
Kong Volmer styred Landet i fem og tredive Aar,
I onde med gode Dage, i Vinter som i Vaar,
Han vandt igjen tilbage saamangen pantsat Ø,
Nu nærmed sig den Time, da Kongen skulde døe.

Han sagde: ,,Vidt jeg færdedes paa Hav og paa Strøm,
Ved Gurresø dog drømte jeg min fagreste Drøm,
Man troede, jeg var lykkelig, dog vared Lykken kort,
Thi den, jeg høiest elsked, blev reven fra mig bort.

Maatte det mig forundes at drømme den Drøm igjen,
Og kunde jeg samles med min kjæreste Ven,
Jeg opgav gjerne Himlen, selv om den findes kan,
Og boede helst med Tovelil ved Gurresøens Strand.''

Ind traadte Bistop Erland, en Herre from og reen,
Tilside veg hver Hofmand, da han i Hallen treen,
Han sagde: ,,Mig sender Helvig, Jer ulykkelige Viv,
Nu er det vel paa Tiden at ende den Kiv.''

Det var den samme Herre, for hvem ved Paasketide
Tovelil havde skriftet engang sin Elskovs Qvide,
Da som en Munk i Kloster endnu han maatte boe,
Vidt var han bekjendt for sin Gudsfrygt og Tro.

Han agtedes alt som Helgen, før han blev lagt i Grav,
Hans Dyd man havde lønnet nu med en Biskopstav;
Han var i Borg og Hytte de Undertryktes Ven,
Han lindred mangen Kummer, hvor han sig vendte hen.

Han sagde: ,,Jeg om Helvig har talt til Eder tidt,
Min ædelige Herre, dog hjalp det kun lidt,
Før var hendes Lokker som Idenholt at see,
Nu er de saa hvide som nyfalden Snee.

Alt Dødens Træk jeg skuer omkring Din blege Mund,
Saa tilgiv Din Hustru i Livets sidste Stund;
Alt længst sin svare Gjerning hun skrifted ved min Fod,
Hun har havt Tid til Anger og til oprigtig Bod.

Og husk, at for Dig selv nu Dommen forestaaer.''
— ,,Jeg tilgi'er hende aldrig, hvordan det saa gaaer,''
Gjensvared Kong Volmer, han vendte sig om;
Forgjeves minded Bispen igjen om Herrens Dom.

Han sagde: ,,Betænk Dig, lad bedre Tanker raade,
Husk, at høit Du trænger nu selv til Herrens Naade!
I Dag alt skal Du vandre Paa den ukjendte Vei.''
— ,,Nei,'' svared atter Kongen, ,,jeg hende tilgi'er ei.''

Døden til ham sig nærmed, den paa hans Leie sad,
Den greb ham alt om Hjertet, dog holdt han fast sit Had,
Det sortned for hans Øie, sig aabned Gravens Vei,
Dog svæved paa hans Læber endnu et sagte ,,Nei.''

End dvæled Bispen længe, han stirred tankefuld
Paa Kongens Lig og sagde: ,,Saa synker i Muld
De mægtigste Kræfter, den høieste Jordens Kløgt,
Vel den, som ei sin Lykke paa Jorden blot har bygt.''

Den samme Dag, da Klokkerne ved Kongens Baare klang,
Aanded og Dronning Helvig i Luft for sidste Gang,
Dem, som i Livet skiltes ad, forened Dødens Magt,
Og i den samme Time de blev i Graven lagt.
</body>
</poem>

<poem id="hauch2018032963">
<head>
    <title>Den vilde Jagt</title>
    <firstline>Daa man troede, Danmarks Drot</firstline>
    <source pages="260-263"/>
    <quality>korrektur1,kilde,side</quality>
</head>
<body>
    Da man troede, Danmarks Drot
    Slumred alt i Graven rolig,
    Fløi en Tale fast utrolig
    Gjennem By og Land og Slot,
    Rygtet sagde: ,,Kongen jager
    End ved Nat paa Sjællands Ø
    Over Skov og Mark og Ager,
    Meest dog nærved Gurresø.''
Paa Gangeren høi den Herre man saae
Ved Fuldmaanskin over Lunde,
Ham fulgte de Skygger og Dødninger graae
Og glammende sorte Hunde.

    Sagn i Tidens Afgrund gjemt
    Vendte nu igjen tilbage,
    Kæmper fra de svundne Dage,
    Fabelhelte, halv forglemt,
    Hedningkonger, længst bortvegne,
    En utallig Qvindehær
    Troede man af Grav opstegne,
    For at ride Volmer nær.
Som Vinger det suser bag Skov og Vang,
Sig Dvergen i Dybet gjemmer,
I Luften høres der Valdhornklang
Og Skrig og selsomme Stemmer.

    Kongens Blikke var som Lyn,
    Aldrig fandt han Rast og Hvile,
    Stedse mon han fremad ile,
    Saae man da et selsomt Syn:
    Nærmest ved Kong Volmers Side
    Traved over Mark og Sø
    Mellem Skygger graae og hvide
    Let og rank en deilig Mø.
Hendes Lokker flagred i vilden Blæst,
Hun sukked i Nattens Vinde,
Bleg som Døden paa sneehvid Hest,
Og dog den deiligste Qvinde.

    Over Borg og høien Huus
    Svæved Falk og Ravn og Ugle,
    Dybets ubekjendte Fugle,
    Store, dunkle Flaggermuus.
    Blege Lys paa Nattens Kinder,
    Dyr med hundred Ledemod,
    Ulve graae med Hexeqvinder
    Seiled gjennem Luftens Flod.
Og Vindenes Hviin og Jægernes Kald
Og Latter og Hundenes Gjøen
Og Hestenes Vrinsken og Pidskeknald
Hørtes i Luft over Søen.

    Foran flygted Hjort og Raa,
    Vilden Daa og letten Hare,
    Baarne som paa Vinger snare
    Mellem Nattens Skyer graae.
    Allerforrest saae man ile
    Høi og bleg en saaret Hind,
    Truffen alt af mange Pile
    Skjælved den i Nattens Vind.
Tidt sagde de Bønder, naar sammen de gik,
Og Talen sig saa kunde føie,
At naar man betragtede Hindens Blik,
Da ligned det Helvigs Øie.

    Skov og Træer, liig Tryllenet,
    Stod i Luften uden Rødder,
    Hjorten flygted uden Fødder,
    Blev dog ei af Flugten troet;
    Sorten Snog og røden Drage
    Dukked frem af Dybets Skjød,
    Liig en Aand mon Stormen klage,
    Dømt til evig Qval og Død.
Men Maanen stod som en Trold i Blod,
Den agted ei Jordens Jammer
Og koglede Skygger med grusomt Mod
Frem af Afgrundens Flammer.

    Ofte naar i Høstens Stund
    Nattestormen kom tilbage,
    Sukked over Bondens Tage,
    Hvisked han med blegen Mund:
    ,,Hjelp os Christ og Himlens Frue,
    Frels os fra den Ondes Magt!
    Vind og Veir og Djævle true,
    Det er Konning Volmers Jagt.''
De meente, det var en afgjort Sag,
Som ingen Bøn kunde vende,
At han skulde jage til Dommens Dag,
Til Verdens og Tidernes Ende.
</body>
</poem>

<poem id="hauch2018032964">
<head>
    <title>Slutning</title>
    <firstline>Valdemars og Helvigs Datter</firstline>
    <source pages="264-267"/>
    <quality>korrektur1,kilde,side</quality>
</head>
<body>
Valdemars og Helvigs Datter
Hersted nu ved Nordens Strand,
Aar for Aar der læstes Messer
I det hele danske Land.

Messer for de Dødes Sjæle
Paa den høie Dronnings Bud,
At Kong Volmer og hans Hustru
Kunde fries af Skærsild ud.

Bønner steg fra isefjorden
Til det fjerne Vesterhav,
Allerivrigst bad Hr. Erland
Ved den døde Konges Grav.

Skjøndt hans Haar var hvidt af Ælde,
Læste Messer dog hans Mund,
End det hed, at Kongen jaged
Over Sø ved Øresund. -

Erland stod i Sorø Kirke,
Eensom han i Choret treen,
Hvor den sorte Marmorkiste
Dækked Konning Volmers Been.

Tredive Vintre var forsvundne,
Siden Liget her blev sat,
Trende Gange ved dets Kiste
Læstes Messer Dag og Nat.

Solen alt i Vest var dalet,
Mørket spredtes over Jord,
Maanen sendte sine Straaler
Ind i Kirkens høie Chor;

Gled forbi de lange Vinduer,
Stirred ned paa Kongens Grav,
Nærved den stod Bistop Erland,
Støttet til sin Sølverstav.

Og han syntes, at der svæved
Gjennem Luft en Foraarsvind,
Lyse Skikkelser sig vugged
I det klare Maaneskin.

Og det var, som om de peged
Mod en fjern og deilig Strand,
Og det var, som om han skued
Livets lyse Morgenland,

Hvor forløste Sjæle mindes
Jorden som en dunkel Drøm,
Og hvor Aanden, som en Due,
Svæver over Dødens Strøm.

Pludselig ved Erlands Side
Klang det liig en venlig Trøst,
Og han syntes, at han kjendte
Volmer paa hans fagre Røst:

,,Herrens Miskundhed og Godhed
Sletted ud min Brøde svar,
Hvad jeg synded, er tilgivet,
Som jeg selv tilgivet har.

Tidens Haardhed og dens Vantro
Straffer en retfærdig Gud,
Men den Fred, som Naaden skjenker,
Maales ei af Tiden ud.''
</body>
</poem>

</content>
</section>

</workbody>
</kalliopework>

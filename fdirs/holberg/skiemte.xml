<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="skiemte" author="holberg" status="incomplete" type="poetry">
<workhead>
   <title>Fire Skiemte-Digte</title>
   <subtitle>med Tvende Fortaler</subtitle>
   <year>?</year>
   <notes>
      <note>Kilde er Ludvig Holbergs <i>Mindre Poetiske Skrifter</i>, F. L. Liebenberg (red.),  Kbh., Forlagt af Samfundet til den danske Literaturs Fremme, Thieles Bogtrykkeri, 1866.</note>
      <note>Med mindre andet er angivet er fodnoterne Holbergs egne.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
   <cvs-timestamp>$Id$</cvs-timestamp>
</workhead>
<workbody>

<prose id="holberg2002112623">
<head>
   <title>[Fortale]</title>
   <toctitle>[Fortale]</toctitle>
   <quality>korrektur1,kilde</quality>
</head>
<body>
                        L. B. Salutem.

Her haver I, kiere Læser! 4 Satyras, af hvilke den første handler om det menneskelige Kiøns Ondskab og Urimeligheder udi Almindelighed, dediceret til en Magister, for derudi at imitere Boileau, som skrev den store Satire: De tous les animaux, qui s'elevent dans l'air, til en opdigted Doctor af Sorbonne. Den anden commenterer over en særdeeles Menneskelig Lyde, hvoraf den gamle Poet Horatius beleer Sangeren Tigellium. Den tredje er en Crisis over Peder Paarses Historie, hvorudi svares mestendeels til de Objectioner, som giøres mod Poesien udi nogle smaa udstrøede Satiriske Vers. Den fierde Satyra er en Imitation af Juvenalis Satyra sexta, men bygget paa andre Fundamenter; thi jeg raader med ham hverken fra Ægteskab, eller laster Qvinde-Kiøn; jeg laster ikkun en halvfierdsindstyve Aars gammel Karl, der tager en ung Pige, og en gammel Kierling, der gifter sig med en ung Dreng. Dette er Indholden af disse Satyris, hvilke jeg haaber ere saa uskyldige og generale, at ingen kand støde sig paa dem. Jeg kand ogsaa sancte vidne, at mit Øyemerke ikke haver været andet, end at skaffe ved mine Poetiske Skrifter vores Sprog nogen Anseelse, og, langt fra at sigte paa nogen i Særdeleshed, jeg heller derimod haver dreyet adskillige Characterer om, naar jeg haver eftertænket, at, maaskee en eller anden kunde torqvere dem paa sig, ja svækket Forcen af Satiren, og opofret mangen god Concept for den Aarsag. Udi den sidste Bog af Peder Paarses Historie tilstaaer jeg dog candide at have skiemtet med nogle Personer, men, efter at man havde eftertrykket mine Skrifter, efter at man havde uddeelt smaa trykte Pasqviller imod mig gandske uforskyldt. Vel er sandt, at jeg havde giort bedre, at foragte saadant, og at tie dertil; Men det er saa vanskeligt at philosophere; thi tager man mod eet Ørefigen, maa man lave sig paa nye til fleere. Jeg haver derfor derudi ageret defensive, saa vel som udi faa andre Stridigheder, jeg haver haft; thi ingen kand bevise, at jeg forsætlig har offenderet nogen; thi omendskiønt at adskillige af mig givne Characterer kand appliceres paa een og anden, saa følger dog deraf ikke, at man haver haft nogen i Sigte. Hvor caute og forsigteligen man vil skrive en Comoedie, saa undgaaer man dog aldrig saadanne Censures, og vil jeg forbinde mig til at trække samme Applicationer af Plauti og Aristophanis Comoedier, som af Peder Paars, omendskiønt de ere skrevne for nogle 1000 Aar siden, og derfor ikke kundet have sigte paa nogen Borger i Kiøbenhavn. Den eneste, jeg forsætlig skiemter med, er mig selv, hvilket ingen kand fortryde paa, uden jeg selv. Desforuden, naar jeg laster Menneskets Daarlighed, glemmer jeg ikke min egen, naar jeg leer af andre, leer jeg af mig selv. Man siger vel, naar en laster Mennesker, at Personen, som taler, exciperer sig selv; at, naar Epimenides kalder de Cretenser Løgnere, han dog selv kand være sandrue; men jeg forlanger det Privilegium ey. Jeg finder hos mig selv mange Feyl, og de Dyder, man tillegger mig, lidet solide. Jeg lever indgetogen og regulier, fordi jeg kand ikke leve vellystig, ligesom den, der aldrig spillede, fordi han aldrig havde Penge; Jeg drikker ikkun Vand, fordi jeg taaler ikke at drikke Viin; Jeg philosopherer, naar jeg haver liden Helbrede; er kied af Verden, naar hun er kied af mig: saa at min Philosophie og mine Dyder ingensteds haver hiemme. Jeg finder derimod hos mig adskillige solide Feyl, som man kunde giøre smukke Comoedier over, omendskiønt, hvis jeg havde været meere doven, og gravet mit Pund i Jorden, man, maaskee, havde citeret mig blant de skikkelige Folk her i Staden. Men Folk maa af mine Skrifter giøre sig saadan Idee om min Person, som de lyste, nok er det mig, at saadant aldrig haver nagget min Samvittighed, hvor vel jeg ofte haver græmmet mig over Bagateller. Man kunde vel spørge mig: Efterdi du haver Gaver til Poesie, hvorfor skriver du ikke heller Vers, som ere Folk behagelige? Jeg svarer dertil: At een, der vil og kand præstere noget in literis, bør bøde paa det som meest fattes. Af Epitaphier, Bryllups-Vers, Panegyriqver have vi her udi Landet saadan Overflod, at en Poet kand frit udskrive den anden, uden at nogen skal kunde merke det. Men af Moralske Vers haver man tilforn seet faa eller ingen af vore Skribentere. Jeg kand rose mig af at have brudt Isen til adskillige andre smukke Vers, som nyeligen udi de Materier ere komne for Lyset, og som læses af Folk med Behag og Opbyggelse. Jeg vilde kun ønske, at enhver saaledes vilde blive ved Generalia, og moralisere kun for at moralisere, og ikke anvende deres Pund paa det, som er usømmeligt og forbudet, og gaae saaledes over de rette Grændser, at det bliver ikke nyttige Satirer meer, men Skandskrifter. Mig er i en Hast en poetisk Raptus overkommen, som ogsaa i en Hast vil forlade mig, og kand jeg meget vel undskyldes, om jeg ikke skriver flere Vers, endeel, efterdi jeg paa to Aars Tid haver skrevet nogle tusinde Stropher, endeel og, efterdi moxen hvert Blad koster mig en dygtig Hoved-Pine og tolv Skilling udi Café, at jage den paa Dør med.
        Den gode Mand, der trykker de lærde Aviser, meener, at jeg skriver [mine Vers] for fortiene Penge, men jeg kand forsikkre ham og alle, der ere af de Tanker, at han ved deres Eftertrykning har fortient meere derved end jeg, og at min egen Profit der ved er saa ringe, at den ikke svarer til den tiende Deel af Arbeydet; Thi jeg vil heller skrive en stor Foliant broderet med Citationer, end en Peder Paars igien. Den gode Mand haver sin Lyst af at giøre mig vred, indbildende sig,, saasom jeg er noget hidsig, at jeg engang skal forløbe mig mod ham; men han skal ikke faae den Glæde. Thi han maa dadle saa meget mine Vers, og sætte saa stor Priis paa sin Vens, som ham lyster, herefter, ingen af Deelene skal anfægte mig; thi vi blive begge ikke bedre eller værre Poeter derfor. Jeg er selv derforuden en af dennem, der rose den gode Vens Poetiske Skrifter, og tilstaaer gierne, at hans Vers ere honnete og uskyldige; men lad ham eller nogen anden forsøge at skrive et Poema fuld af allehaande slags Characteres og Danske brugelige Navne, og see saa til, om de have bedre Skiebne, besynderlig hos gemeene Folk, der ikke endnu ere vante til at læse saadant paa Dansk, og derfor, naar de finde deres Fornavne ved en Character, som kand passe sig paa dem, blive strax allarmerede. Jeg klager dog herudi ikke over Nationen, thi haver jeg fundet Fortrydelse hos faa, saa haver jeg derimod fundet Yndest hos de fleste, og Protection af Publico, hvilket fornemmelig haver drevet mig til at fortsætte mit Poema, skiønt jeg altid haver staaet færdig ved mindste Erindring og Nik at afbryde det. Men, langt fra at Publicum har fundet mig at misbruge den Faveur, tvert imod de fleeste haver holdet for, at jeg udi min Continuation haver heller svækket end skierpet Satiren, hvilket og er sandt. Thi udi mine Skrifter er heller lystig Skiemt end Medisance; Thi jeg haver aldrig kundet approbere Juvenalis eller deslige Poeters Morosité, der dræbe Folk med gammel Postil-Morale og Locis communibus, der fordømme Fruentimmeret, fordi det drikker Thee eller Café, gaaer paa Comoedier, bruger anden Klæde-Dragt end den gamle Verden etc., eller Mandfolk, fordi de spille Kort eller drikke sig et Ruus iblant. Derfor finder gemeene Folk (tvert imod Nouvellistens Sigelse) ikke den Behag udi mine Skrifter, som andre, efterdi de ville have alleene de Laster afmalede, som gaae udi Svang blant rige og fornemme Folk, og de Vellyster igiennemheylede, som de selv formedelst deres Fattigdom ikke kand øve. Jeg haver kun denne gang bedet Monsr. Just Justesen, at besvare Nouvellistens sidste Critiqve med største Koldsindighed; Og forsikkrer, at han aldrig skal være mægtig til at giøre mig vred oftere; Thi jeg er (min Troe) gandske kied af at skrive fleere Apologier.

            Callundborg, d. 12 Jan. 1722.

                                   Hans Mikkelsen.
</body>
</prose>

<prose id="holberg2002112624">
<head>
   <title>Just Justesens Betænkning</title>
   <subtitle>
      <line>over</line>
      <line>Satiriske Skrifter.</line>
   </subtitle>
   <toctitle>Just Justesens Betænkning</toctitle>
   <indextitle>Just Justesens Betænkning</indextitle>
   <quality>korrektur1,kilde</quality>
</head>
<body>
Tænk ikke Læser! mit Forsæt er at giøre Commentarier over det Ord Satyra, at
examinere hvoraf Ordet har sin Oprindelse, om det kommer af de saa kaldte Satyris, som vi kalde Skov-Trolde, eller om det kommer af Lance Satyra, til hvis
Beviis jeg maatte citere det lærde Vers:
                  Lancibus &amp; pandis fumantia reddimus exta &amp;c.
som Commentatores gierne ride paa, item, om det haver sin Oprindelse af et slags gamle Pølser, kaldet Satyræ, og giøre derved en brav lærd Mand, som Varro, Uroe for dets Skyld i hans Grav, ved at stevne ham til Beviis. Tænk heller ikke, at jeg vil tale om Satyrarum første Brug, og give en Liste paa Satyricos fra Livio Andronico indtil disse Tider; thi man skulde i saa Maade tænke, at jeg var en lærd Mand, hvilket skulde giøre mig ondt. Ney, jeg vil alt saadant forbigaae, og alleene tale om, hvad Satyrici, som gemeene Folk hos os have saa selsomme Tanker om, ere for Dyr. Autor til de saa kaldte Nova Literaria synes at holde dem for Skov-Trolde med krumme Næser, Fødder som Bukke eller Gedder, og Horn udi Panden, naar han siger:
                 Satyros dicam an Satyricos!
Indbyggerne udi Nye-Boder der imod holde for, at det ere onde, men dog Mennesker, som skrive Skandskrifte, og neppe kand blive salige. Men Folk udi store Gader holde dem for vittige og honnete Borgere udi en Societet, udi hvilken Tanke jeg Just Justesen Philosophiæ Baccalaureus ogsaa er.
     Jeg meener uforgribeligen, omendskiønt det er noget paradox, at kunde bestyrke min Meening noget deraf, efterdi det slags Folk have mange Fiender; Thi som de fleeste Mennesker udi Verden ere enten onde eller uriimelige, saa finde og de fleeste ikke deres Regning ved, at der ere Satyrici til i Verden, som male dem af med rette Farve. Derfor heeder blant Tigellios Horatius en ond Mand, iblant Parides Juvenalis, blant Cotins Des Spreaux.
     Men der ere mange Maader at satyrisere paa; nogle tale reent af Skiægget, som Lucilius, Juvenalis, Aristophanes og andre, kalde en Nar en Nar, en Drukkenboldt en Drukkenboldt, en Uretferdig Uretferdig. Andre dræbe paa en subtil Maade, som, for Exempel, naar Hans Mikkelsen roser Christen Stork saaledes:
          Dog kunde man tidt see, han var et ærlig Blod;
          Thi han med Folkes Gods sig eene nøye lod.
          Han fra forfulgte Folk kun Penge tog, ey Ære.
          De kand sig, sagde han, med Gud og Æren nære.
Om de sidste slags Satires raisonnerer den Franske Satyricus saaledes:
          Voilà jouer d'adresse &amp; médire avec art,
          Et c'est avec respect enfoncer le poignard.
     Nogle undsee sig ikke, at nævne de urimelige Personer, de sigte paa; Hvilket andre Satyrici ingenlunde holde forsvarligt, og derfor agte Boileaux Apologie meer ziirlig end grundig. Nogle nævne ingen Personer, afrisse og straffe alleene Lyder, andre sigte vel til samme Maal, men for at giøre deres Verk meere uskyldigt, sammenskrive Historier og Comoedier, hvorudi forestilles urimelige Personer, under hvis Navne Feyl og Lyder straffes. Udi saadanne Comoedier eller Historier afmales enten en vis Nations eller Societets Feyl, saasom udi den anseelige Engelske Comoedie, kaldet Sir Politick, afrisses de Venetianers Genie, udi St. Euvremonts, kaldet Les Academiciens, censureres det saa kaldte Academie Francoise.
     Eller udi Comoedier sigtes paa intet Land eller Societet udi Særdeleshed, men skiemtes med heele Verden udi Almindelighed. Saaledes er den Engelske Ben Johnsens og Molieres Comoedier, item Hans Mikkelsens Heroiske Poema de honneteste og uskyldigste Satires, eftersom de straffe og divertere tillige, censurere ikke eet, men alle Feyl, ikke et Lands, men det heele Menneskelige Kiøns. Men, som det er den honneteste Skrive-Maade, er det ikke derfor den sikreste; thi omendskiønt Satyricus skyder udi Fleng, synes han dog at sigte paa nogen udi sær; Thi jeg er vis paa, at om Hans Mikkelsens Poema var oversat paa Persisk, skulde mange Borgere udi Ispahan sværge paa, at det var sigtet paa dem. Hvorledes derfor man indretter Satires, saa faaer man Fiender derved.
     Nu skulde vel nogen spørge, hvortil tiene dog saadanne Satires? Mon ikke Verden altid bliver den samme? Men en Satyricus kunde svare dertil: Hvorfor prædikes der udi Kirkerne, efterdi man dog seer, at Mennesker altid ere lige ugudelige? Jeg tilstaaer vel, at man ikke kand merke nogen Verdens Forbedring derved. Men det er et Spørgsmaal, om Verden ikke blev endda verre end den er, hvis ikke vare visse Folk til, der kunde nogenledes opbygge, hvad Flatteurs og Øyenskalke nedbryde; Hine læge Saaret, de andre rive Plasteret af igien; hine ruinere sig selv, for at rette andre, disse ruinere andre, for at ophøye sig selv; hine ere ubehagelige, efterdi de ligesom Doctores iskienke beeske, omendskiønt sunde Draaber, disse ere behagelige, efterdi de flattere de Syges Gout, iskienke for dem søde, omendskiønt skadelige Drikke; hine synes at være onde Mennesker, disse ere; hine synes at være det menneskelige Kiøns afsagde Fiender, men ere dets Venner, disse synes at være det menneskelige Kiøns Venner, men ere det afsagde Fiender.
     Hvad Hans Mikkelsens Øyemerke haver været med hans Satires, haver han givet tilkiende Sat. 3. med disse Ord.
                For Folk ey eene, men og Sproget at polere.
     Det staaer mig ikke an, saasom jeg er ham paarørende, at rose hans Skrifter. Fornuftige Folk tilstaae, at hans Heroiske Poema for Inventionens skyld alleene bør at agtes; Verket er vitløftig, og dog fast ingen Linie forgieves, Characterene mange, men fast alle rare, Satiren haver største Force, hvor den synes alleene at være skreven for at lee. Det eeneste, som end de, der ophøye samme Poema, have derpaa at sige, er, at der findes nogle frie Expressioner, som stride mod det Danske Sprogs Ærbarhed. Saadanne Expressioner kaldes ublue hos os, som dog heede Naivetés hos andre; ligesom en Kys heeder Løsagtighed i Spanien, men en Hilsen hos Franske og Engelske. Den affecterede Peenhed hos os synes endnu at være nogle af Medii Ævi Levninger. Udi min Barndom holdtes det u-anstændigt for et Fruentimmer, at hilse en ung Karl paa Gaden, nu der imod holdes det for en Grovhed, om de saadant ikke giøre, og haaber jeg, at om hundrede Aar vore Efterkommere vil lee deres Mave i tu, naar de høre, at Folk udi disse Tider brugte saadanne Expressioner: med Permission mine Strømper, med Tugt at sige mine Hosebaand, med Forlov mit Skiørt, for høvske Ørne jeg tog en reen Skiorte, mine Skoe paa; hvilket vilde komme dem ligesaa underligt for, som Folk udi vore Tider, om man nu sagde, salva reverentia min Sye-Pige, min Skredder, min Skoemager.
     Hvad de andre Satires angaaer, da haver den gemeene Mand ikke vildet kiøbe de to første, thi Materierne ere dem for høye og uforstaaelige, ja hver Linie fast paradox. Den Satire kaldet Democritus og Heraclitus er skreven med saadan Force, og det menneskelige Kiøn med saadan Bitterhed rediculered,  som jeg tør vove mig at sigeudi ingen af det slags Skrifter. Tigellii Apologie er en særdeeles rar Materie, som ikke handler om Excessu og Defectu, hvilket er gemeent, men om Menneskets Bizarrerie, og hvorledes alting circulerer, indtil det kommer i forrige Stand, saasom dets Genie er at poussere fornødne Reformationer saavidt, at Medicinen bliver verre, end Sygdommen. De fleeste Stropher ere skrevne med saadan Korthed og Eftertænkelighed, at de kand passere for smukke Epigrammata; Poesien og Ortographien ere satte saaledes paa Skruer udi dem alle, at de ere à l'epreuve de Critique. Udi det lidet Vers for i Bogen ere indførte alle de Feyl, som begaaes af Poeter, og er en særdeeles Concept, som jeg veed ingen er faldet paa.
     Dette u-anseet kaldes udi vore publiqve Tidender, som skrives Fremmede til Underretning, saadant gemene Skrifter, og Autores dertil afmales som Satyri eller Skov-Trolde. Ligesom vor Nation ikke kand underkastes nok andres Medisance, uden at vi selv skal hielpe til at befordre den.
     Hvis Nouvellisten udi et andet Skrift havde criticeret saaledes, skulde jeg aldrig have dyppet Pen i Blek, for at besvare saadan Censure, men, saasom det skeer udi publiqve Tidender, som skrives Fremmede til Underretning, vil jeg med Flid examinere hans Crisin, hvorudi jeg finder fornemmelig 4 Poster, som kand give et lystigt Hoved en frugtbar Materie at exercere sig paa. Angaaende den første - dog naar jeg ret tænker mig om, saa er det ikke Umagen værd. Jeg vil derfor afbryde, og slutte med en liden Formaning til Nouvellisten, at han herefter lader sig nøye med at recensere Bøger, og ikke censurerer meer paa saadan haard Maade, (1) efterdi han selv derved ruinerer sin egen Handel; thi Folk begynde allerede at kalde de Penge, som fordres for Aviser, Mestermands Penge, og skytte ikke meer om, at faae Hugg og give Penge til; (2) Efterdi det er aldeeles ufornøden at criticere Bøger her udi Landet, hvor Folkes Sygdom er heller at skrive for lidet end for meget; thi at fælde skarp Censur over Bøger, kand kaldes en Medicin paa visse Steder, men en Gift paa andre; thi en Doctor kand ikke bruge saadanne Medicamenter udi Norge, som man bruger udi China, ligesom en Prædiken, der er giort udi Paris mod Vellyst, Heste og Vogne, kand ikke passe sig udi Island; (3) Efterdi det er meere sensible her udi Landet for en Autor, som af alle sine Landsmænd er bekiendt, at lide saadant, end paa visse vidtløftige Steder, hvor formedelst Skribenternes Mængde saadant ikke er saa føleligt. Jeg siger dette ikke for Hans Mikkelsens skyld, saasom man kand see, at det, som er skrevet om ham, er kun af Animositet, og til at forsøge, hvor mange gange om Aaret man kand giøre ham vred; men for andre godt Folk, som synes at lide derved.
</body>
</prose>

<poem id="holberg2002112625">
<head>
   <title>Et lidet Gratulations-Vers</title>
   <subtitle>Hans Mikkelsen til Ære.</subtitle>
   <toctitle>Et lidet Gratulations-Vers</toctitle>
   <indextitle>Et lidet Gratulations-Vers</indextitle>
   <firstline>Giør til Parnassum Vey, I himmelske Gudinder</firstline>
   <quality>korrektur1,kilde</quality>
</head>
<body>
Giør til Parnassum Vey, I himmelske Gudinder,
Bring i et Centrum all den Skialdre-Geist, man finder
Udspredet over alt fra Vest til Morgen-Land,
Bær frem en qvint Essents af alle Kilders Vand!
Thi jeg saa Mari Lyst en Vise har at qvæde,
Hans Mikkelsen til Lov, og hannem Priis berede;
Thi han med sine Vers mit Hierte glæde kand,
Derfor han Tak fortien, den gode ærlig Mand.
Man som en abregé seer udi hans Poeme
Un grand tresor, som kand til Lyst og Lærdom tiene,
Les moeurs de notre temps man presentered seer,
Man regarderer sig, som i en Miroir.
Som Fuglene paa Qvist sig mod Foraaret fryde,
Som Strømme rinde, og som Kilderne udbryde,
I Blide-Maaned man ey Nattergalen hør,
Sving mig i Luften og mig til Parnassum før.
Om Helters dierfve Drift lad andre Skialdre tale,
Om Tog og Leding lad for Gunst og Skienk dem prale,
Om Rise, Jette-Tog, om høye Skov og Lund,
Om Hyrdens Elskov, om Stivmoders Underfund;
Men Hans Mikkelsen derimod saadant ey skriver,
Af ham Verdens Ondskab og Feyl afmalet bliver,
Han ey skriver for at behage nogen Mand,
Risser af Feyl, som findes udi enhver Stand.
Han derfor Satyrus blir kaldt i lærde Tiden-
der, Dog ey skiøtter sligt, men heller har Medliden-
hed Med de gode Mænd, der har paa Skrifter saa-
dan Unaturlig Smag, og som i Mørket gaae.
Maaskee, naar han er død, skal man til Skyer løfte
Hans Skrifter og ham selv skal blant Poeter sætte,
Ham, som de hade og forfølge, dadle nu.
Men han den Skiæbne har, som andre, derudi,
Der Pennens Ragekniv mod Verdens Strube sætte,
Med Blekkets Lud der Skabb af Jordens Hoved tvette,
Som af Augiæ Stold dens Møg der feyer ud,
Med Skrifters Pebberrod der dræbe det Ukrud,
Der Mennesket sin Feyl med rette Pensel male,
(Om det er tilladt saa improprie at tale,
Af Maler, Skildrer-Kunst at tage Lignelse;
Dog med Poeter man maa giennem Fingre see.)
Ja slige gode Folk, der laste Verdens Væsen,
Er saasom Vrid i Liv, som giftig Stank i Næsen.
Af sundest Lægedom de ondt i Tarme faaer,
Ja den som en Purgaz dem udi Maven gaaer;
Men roser Flatterie, skiønt sligt en Kokke-Pige,
Skiønt en Skoemager, en Lakey med Gunst at sige,
Og med Permission en Bødker giøre kand,
Ja, reverenter talt, en Kudsk, en Kieldermand.
Hvis Autor spilled paa den Strenge,
Da er jeg vis paa, og jeg torde vedde om hvor høyt det var, ja mig end lade derpaa henge,
Med beste Skialdre han i Classe var sat,
Da derimod enhver, indtil de Tøse, som selge 3 Snørebaand for 1 Skilling, har ham dygtig fat.
Saa gik det Boileau, saa gik det og Moliere,
Saa Juvenalis jo i sin Tid, Læser kiere!
Saa og Lucilius, som gik den samme Vey;
Mon nogen vel gaaer fri, siig mig? ach ney! ach ney!
Men det er Tid, at jeg ned af Parnasso stiger,
Fra Pieridibus og Helicone viger;
Thi med Carminibus i Poëtarum Tal
At fange Locum jeg ey efterstræbe skal.
(Thi udaf Hedenskab dog Poesie oprinder,
Blant døbte christne Folk ey høres maa Gudinder,
Minerva, Venus, Mars, Sterkodder, Jupiter
I deres Skrifter kun en skiden Prydels' er.
Vi alle Tider maa saa passe, lave, mage,
At vi ey Misbrug og Abusus deraf tage,
Og bruge vrangelig Vers, Digt og Poesie.
Nok sagt, Parenthesis claudatur herudi.)
Jeg derfor bryder af, med en Lykønskning ender,
Og til Apollo mig for alle eengang vender,
Der er den Kilde, som den Honning dies af,
Der giort udødelig Homerus har i Grav.
Hielp mig til Slutning da, Poeters søde Drue!
Lad mig Poete-Saft af dine Bryster sue;
Dog det er sandt, jeg jo det Indfald tage kand,
Som Skialdre ride paa for Trang i vores Land.
Lev vel, Hans Mikkelsen! dit Navn skal staae i Minde,
Saa længe Rugbrød, Flesk i Jylland er at finde,
Saa længe Anholt Vrag, og Bordingholm gir Sand,
Saa længe som der er i Lolland brakket Vand,
Saa længe som der er paa Gulland Beg og Tiere,
Saa længe Fyr og Gran de Norske Skove bære,
Saa længe Fyen Grød, Amager giver Smør,
Dit Navn hos brave Folk, Hans Mikkelsen! ey døer.
Thi før skal Nybods Folk af Viise blive keede,
Man før i Randers Bye skal efter Handsker leede,
Før ved Canalen skal Climatet blive sund,
Før udi Malstrøm man ved Lodd skal finde Bund,
Før udi Rettergang ey gielde meer skal Vidne,
Før vore Gader skal ey meere være skidne,
Før Morgenrøden skal fra Vesterkant opstaae,
Før Holmens Klokke skal med andre Klokker gaae,
Før udi Vester-Hav ey Fisk skal findes meere,
Før Stridsmand lade skal at slaaes og duellere:
Før dine Fiender med dig skal fange Bugt -
Ach! hvis et Riim dertil jeg havde, som var smugt!

                                  Mogens Andersen

                                 Uværdig Secundæ Classis Collega
                                                   i Callundborg.
</body>
</poem>

<poem id="holberg2002112626">
<head>
   <title>Democritus og Heraclitus</title>
   <subtitle>Satyra I.</subtitle>
   <toctitle>Democritus og Heraclitus</toctitle>
   <indextitle>Democritus og Heraclitus</indextitle>
   <firstline>Naar, Hr. Magister! vi os Mennesker betragte</firstline>
   <quality>korrektur1,kilde</quality>
</head>
<body>
Naar, Hr. Magister! vi os Mennesker betragte,
Vi os mod Dyrene jo meget ædle agte:
Et prægtigt Lys jo i vort Legeme er sat,
En Siel er os betroed, en Herlighed, en Skat,
GUds egen Aande, som er stiilet af de Vise,
Hvis Herlighed vi see, og store Virkning prise,
I hvis Betragtelse vi som henrykte staae,
Vi see, vi føle det, som vi bekiende maa
At være noget, som ey Tunge kand udsige,
Som giør, at Skaberen vi synes ey ulige.
Vi ynker Dyrene, dem over Axle seer,
Vi sige: intet mod et Menneske dog er.
Men saadant u-anseet dog Heraclitus græder;
Thi med vor Skabning han betragter vore Sæder.
Democritus kand paa de Viseste ey see,
Han maa al Ærbarhed til Side sætte, lee.
De havde begger ret; Jeg dog den sidstes Latter
Meer end den førstes Graad og vaade Øyne skatter;
Skiønt, naar den eene Kant paa Mennesket jeg seer,
Jeg ey begribe kand, hvor af den sidste leer,
Og, naar jeg vender det igien paa anden Side,
Jeg strax den førstes Graad og Klynken ey kand lide.
Dog havde begge Ret, men Uret derudi:
Den første stedse gik i dyb Melancholie,
Den anden altid loe, ey Aarsag fandt at græde;
De burde stundom lee, og stundom Øyne væde.
En halv Philosophie jeg merker hos enhver,
Her jeg kun Latter, der kun sure Øyne seer.
Den er Philosophus, om hvilken man kand sige:
Nu leer, nu græder han, nu begge giør tillige;
Der i hvert Øyeblik tungsindet er og kaad.
Om Heraclito først jeg taler og hans Graad,
Og seer, af Ondskab da han kaldet er en Daare;
Jeg merker, at han ey forgieves fælder Taare,
Ja, jeg Philosophie i hver en Draabe seer,
Mig synes Under, at han ikke græder meer.
Betragt dig Menneske! betragt og vilde Bæster,
Hvorover du af Gud er skabt at være Mester;
See Tigrens Grumhed an, see Revens List og Svig,
Ja alle Bæsters Feyl, de findes jo hos dig.
Som Floderne til Hav, de alle til dig rinde,
Man derfor ey en Bye, en Flek ey fast kand finde,
Hvor jo tillige med en Kag, en Galge er,
En Byfogd, Bøddel, Lov, Sverd, Riis og andet meer,
Som dig din Ondskab kand med Billighed bebreyde,
At med din ædle Siel du stedse fører Feyde.
En Ulv ey æder Ulv, sin Mage aldrig rør,
Han heller lider Nød, af Hunger heller døer.
En Parder aldrig sig med Parder-Føde mætter,
Han Afskye har for Mord, naar han seer Parder-Pletter,
En hungrig Biørn jo gaaer en hungrig Biørn forbi,
En Høg mod anden Høg ey øver Tyrannie,
Skiønt ingen Love er, der sligt hos dem fordømme,
Skiønt Byfogd, Bøddel dem ey holde udi Tømme.
Kald derfor Menneske! kald ey en Tiger grum,
Du fælder der ved jo din egen strenge Dom,
Du finder hos dig selv fast alle Lasters Kilde.
Priis heller Dyrene, stiil dem ey meere vilde.
For dig kun skrives Lov med skarpe Drage-Blod,
Lycurgus, Draco ey er Dyrene imod.
De grumme Love man i Steene lader grave,
For ædle Creatur at holde udi Ave.
O Menneske, som Gud i Skabningen er lig,
Straf, Trusler, Pine-Benk opfunden er for dig;
For dig, som haver en fornuftig Siel, at spæge,
Man ofte en Tyran maa tage til en Læge.
Man nødig havde ey en Minos, Æacus,
Langt mindre Phalaris og en Tiberius,
Saa skarp en Medicin man skulde ey behøve,
Hvis Mennesket kun var som Tiger, Biørn og Løve.
Sligt Indfald, siger man, er smukt i Poesie.
Kiig udi Skrifter ind, see an et Anarchie,
Før Frihed ikkun ind, løs vore Baand og Kieder,
Brutalitet man meer blant Dyrene ey leeder,
En Biørn, en Ulv os da poleret kommer for;
Thi Broders Sværd da mod en Broder draget staaer,
En Fader mod sin Søn, en Søn imod sin Fader
Paatager Harnisk, og til Strid sig føre lader.
Hvo anseer uden Lov end det forjætte Land,
Er haard som Flintesteen, hvis han ey græde kand.
Naar Riset kun er brudt, og Straf ey meer kand temme,
Strax seer man Mennesker i Mennesk-Blod at svemme;
Naar Øvrighed har Magt, og Lov sin Styrke, mist,
See, af Societet om findes mindste Gnist.
Ey Rom kand lignes meer mod de Hyrcanske Skove,
Thi Tigre lever der samdrægtig uden Love;
Athenen tænker meer ey paa Naturens Ret,
Thi udi Lybien er meer Moralitet:
Der man blandt Løverne Societeter finder,
Naar i Solonis Stad som Bække Blodet rinder.
Saa snart som Mosis Lov ey har sin Styrke meer,
Man i Guds egen Stad en Røver-Kuule seer.
Skiønt man vil vilde Dyr med sortest Farve male,
Man intet Paradox dog finder i min Tale;
Skiønt ofte Ulv mod Ulv ophidses, Feyde før,
Med vores Ondskab dog ey saadant lignes bør.
Vel Strid, men intet Had man udi Skove leder;
Men i Athenen, Rom, i store ædle Stæder,
End hos udvalde Folk, som givet er Guds Ord,
Man Hovmod, Avind, Had beblandet seer med Mord.
Vi Biørnen kalde vild, vi stræbe Hest at tæmme,
Vi holde dem i Tvang, som os kand mest beskiemme:
Det allergraadigste kand nøyes med een Ret,
Lucullus halve Rom aad op, blev dog ey mæt.
Paa Proviant et Aar sig laver kun en Myre;
Men viise Seneca kand her i sig ey styre.
Dyr er ey herske-kier, og nøyes med dets Stand;
Men Alexander jo for trang er Græken-Land.
Ærgierrighed ey Sted hos Tigre har og Løver;
Men saadan Passion giør Cæsar til en Røver:
For saadant Romer-Blod man flyde seer som Elv,
Han ofrer alting op, sin Stad, sin Slegt, sig selv.
Kun for at herske, for at blive Herre stilet,
Han til sin Undergang med Glæde haver iilet;
Skiønt from, beleven, god han af Naturen er,
Af Herske-Syge dog Naturen som forsvær.
Vi irre let en Hund, til Fred ham strax dog bøye;
Men en fortørnet Ven sig lader udslaae Øye,
Han gierne mister eet, hvo skulde saadant troe?
Naar den, han hader, han kun skille kand ved to.
Man seer jo Beester paa Velgierninger at skiønne,
Men Mennesker med Ondt Velgiørere belønne;
En Hund for sin Patron tilsætter ofte Liv,
Et Menneske tit er dog saa haardnakked, stiv,
At det opofrer Liv, og det, som meer er, Ære,
Før end taknemlig mod andre det vil være.
En Damon, Pythias man ofte finder ey;
De fleeste derudi gaae heller Nabals Vey.
Vi øve Tyrannie mod Beesterne, dem døde,
End og uskyldig Faar, som klæde os og føde;
En Koe os giver Melk, en Oxe trækker Plov,
Til Vederlag maa døe, slig er Velgiernings Lov.
Hirpinus Pegasus os skaffer Laurbær-Krantze,
I Alderdom maa til Nepotis Mølle dandse;
Hver Hest den Lykke ey har i sin Alderdom,
Som Incitatus, der Bormester blev i Rom.
Sligt og ey nødigt er; men ædle Dyr at dræbe,
Og udi Alderdom at lade Møller slæbe,
Paa vores Haardhed det kand tiene til et Speyl,
Saa Beesterne os selv bebreyde kand vor Feyl.
Men det er best, at jeg den Snak til Side sætter,
Thi man for mindre Ting faaer Titul udaf Kiætter.
Jeg seer paa Jorden, og gaaer ey fra alfar Vey,
Om nogen siger, sligt er Synd, jeg siger ney.
Jeg troer med Fæderne, det er en Dyd at myrde
Uskyldigt Creatur, det ellers blev til Byrde;
Men siger kun, at, om et Lam, en Hest, en Hund,
Som Balaams Esel, lidt opløftede sin Mund,
Og vilde vise os, at vi Tyranner vare,
Da all Veltalenhed ey kunde os forsvare,
Vi maatte tilstaae, at den Dyd Barmhiertighed
Ey iblant Mennesker, men vilde Dyr har Sted.
Vel kunde svares: hvi tør Dyret dog begiere,
At vi, som mod os selv Tyranner stedse ere,
Som mod hin anden selv bedrive Mord og Rov,
Skal tage udi Agt mod Dyr Miskundheds Lov?
Vi, som med eget Blod besudle vore Hænder,
Vi, som af Mennesk-Kiød kand vise stumped Tænder!
Naar saa gaaer med os selv, skal Dyr da være fri?
I saadant Svar bestaaer all vor Apologie.
Jeg eftersøge ey vil alting meget nøye,
Kun paa den beste Sted i Verden kaste Øye,
Paa Rom, som en Zirat for andre Stæder er:
Jeg all Uteerlighed i kort Begreb der seer.
En Cajus, Nero der jeg seer for en Dags Føde,
Kun for et Maaltid fast at lægge Stæder øde,
Italjen, Spanjen, ja Ægypten, Grækenland
Ey et forbandet Svelg, en Strube fylde kand.
Af Sylla, Mario udføres Landets Kierne,
Man midt i Asien opofrer Livet gierne,
At man en Elephant kand føre fra et Sted
Tilbage i Triumph, at dræbe andre med.
Jeg seer et Menneske et andets Lem afskiere,
For eens Fornøyelse man lader ti castrere;
Hvo skulde troe, at en paa et polered Sted
Stadfæsted var ved Lov en slig Uteerlighed?
Naar jeg en Cæsar selv nu Mand for alle Qvinder,
Og nu en Qvinde jeg for alle Mænd ham finder,
Jeg tager Afskeed da med Mennesker, jeg flyer
Til øde Steder hen, til Fugle, vilde Dyr.
Om i den nye Rom, i hellig Peders Sæde
Sligt endnu gaaer i Svang, maa andre efterleede;
Den sidste Verden man saa vidt maa give Ret,
At den slaaer Folk ihiel og synder mere net.
Men, siger man, et Dyr kand ikke raisonnere,
Det ellers giorde det og meget andet meere.
Hvis en fornuftig Siel til saadant Aarsag er,
Gid da lidt mindre Siel, lidt Dyd vi havde meer!
Gid (Ach jeg ikke veed, om det er syndig Tale,
Om man ugudeligt sligt Ønske kand afmale),
Gid heller Mennesket saa dum som Esel var,
Som Stubben af et Træ, der Siel og Liv ey har;
Som Marmor-Støtte, som Metal, som Kampe-Steene,
Som haarde Diamant, som Iis, som døde Beene;
Gid hver Politicus, gid hver Philosophus
Blev til Machine, til en Keyser Claudius,
Der intet af sig selv var mægtig til at giøre,
Men til det Onde sig af Kloge lod forføre,
Der som Machine sig af andre drive lod
Imod sin Villje at opofre Romer-Blod.
Ney, Sielen stedse med deslige Synder feyder,
Omsonst giør Modstand, og vor Ondskab os bebreyder;
Den siger: Menneske, du gaaer ey rette Vey!
Er os en naggend Orm; men saadant hielper ey.
Hvad Heraclitus mest bevæger til at græde,
Der er, at Mennesker saa lidet sig bereede,
Saa lidet tænke paa hvad dennem forestaaer,
Tit ey i sidste Stund, naar Siel af Legem gaaer.
Vi see, vor Levnets Tid bestaaer af korte Dage,
Hver Time, hvert Minut os Redsel kand indjage,
Hver Stræg paa Viseren jo giver os et Nik,
Advarer, at en Part af vores Liv bortgik.
Dog slig Brutalitet hos Mennesker man finder;
Den mindste verdslig Ting saaledes dem forblinder,
At, skiønt vor Levnet kun kand lignes med en Port,
Igiennem hvilken vi passere meget fort,
Saa for den store Dag vi saadant præferere,
Et Øyeblik vi med Forundring agte meere;
Vi tænke ikke paa vor rette Boelig-Sted,
En Haande-Vending os er mer end Evighed.
Enhver, der anseer sligt med philosophisk Øye,
Og denne sidste Post betragter eene nøye,
Med Heraclito han maa som fortabet staae,
Hans Øyne-Taare jo som Bække flyde maa.
Men, naar betragtes sligt, man moxen ikke fatter,
Hvad en Democritus bevæge kand til Latter;
Man seer ey andet end Materie til Graad,
Hvi var den store Mand saa lattermild og kaad?
Han paa den anden Kant har Mennesket betragtet,
Og Latter meer end Graad har philosophisk agtet;
I andre Tanker han saa meget grundig gik,
Saa til at græde han ey Tid og Stunder fik.
Ja, naar jeg Mennesket paa anden Side vender,
Jeg i hans Latter da stor Viisdom seer og kiender,
Jeg priser mindre ey hans lattermilde Mund;
Jeg finder, denne Mand ey loe med mindre Grund.
Om Folk i Scythien jeg her vil ikke tale,
Jeg grove Thracier ey heller vil afmale;
Sarmater, Dacier jeg intet melder om;
Men viise Grækenland, men Verdens Øye, Rom,
Italien, Frankrig og de mest poleerte Stæder,
Blant hvilke andet Folk grov og barbarisk heeder,
De lærde Stæder jeg mig eene nærmer til,
Af store Folk jeg kun Exempler tage vil.
De Græker bryste sig af deres mange Viise,
Man deres Klogskab seer Scribentere at prise,
Rom deres Artighed har bruget som Model:
Diogenes dog seer ey en fornuftig Siel,
Han med sin Lygte gaaer den lyse Dag og leder;
Han søger Mennesker end paa poleerte Steder,
I lærde Athen selv, men ikkun Aber seer:
De Viiseste blant dem han allermeest beleer.
Jeg veed, man holder for en philosophisk Grille,
At lyse efter Folk, og tomme Tønder trille,
Og meene, dermed man sin Stad saa nyttig er,
Som en Pericles, der paa sine Skuldre bær
Den store Republiqve, Athenens hele Byrde,
Og kaldet derfor blir for sine Folk en Hyrde;
Som Alcibiades, der et Vidunder var,
Hvis Hurtighed saa høyt de Græker priset har;
Og som en Nicias, om hvilken man kand sige,
At han Anfører, Præst, ja alting var tillige.
Hvad slige store Mænd for Republiqven giør,
Det en Democritus en Daarskab kalde tør;
Han meener, at de, som opofre Folk og myrde,
Fortiene ey det Navn af Landets gode Hyrde;
Hvad Viisdom, Nidkierhed af andre kaldet blir,
Det meest Materie til Latter hannem gir.
Han seer, med Gravitet en Helt sig at raadføre
Nu med et lidet Dyr, det til sin Gud at giøre;
Nu Flugt, nu Fugleskrig, Indvolde af en Koe
Den heele Republiqve som en Veyrhane snoe;
En Stad, et Rige af Fortvivlelse at græde,
Naar Spaamænd sige, at en Fugl vil ikke æde.
Han een seer give Agt, hvor Røgen driver hen,
En anden falde ned og bede an en Steen;
Een udi Delphis af en Hoved-svimlet Qvinde,
Een af en Hammons Præst at lade sig forblinde;
En Leonidas og en Codrus, naar de faae
Af Spaamænd kun et Nik, med Sværd for Brystet staae;
Ja en Anfører at fortvivle, zittre, bæve,
Naar han en Ugle kun seer over Huuset svæve;
De Lærde, Viise selv for Brystet sig at slaae,
Naar Røgen ikke vil til rette Side gaae,
Sig ikke driste til en Sag at foretage,
Før Ordre af en Koe de faae og af en Krage;
En Nicias at gaae fra rette Vey og Stie,
Saa snart en Spaamand ey samtykker derudi:
At redde Livet er imod Religionen,
Naar han Formørkelse, en Plet seer udi Maanen.
At sætte heller Land, Religion paa Spil,
Før man lidt Overtroe til Side sætte vil,
Som Jøderne, der paa Sabbaten ey vil stride,
Men Landets Undergang med Troens heller lide:
Det er at drukne sig for ey at blive vaad.
Ach mig ey undrer, at Democritus er kaad!
Sligt i Athenen skeer, som Viisdoms Boelig heeder.
Den store Romer-Stad har fuldt de Græske Sæder,
Den eftergiver ey i Daarlighed et Haar,
Ey eene følger dem, men ogsaa overgaaer.
Men, siger man, det var i gamle mørke Tider,
Vor kloge Verden nu slig Daarlighed ey lider,
Nu reflecteres ey paa Spaamænd, Fugle-Skrig,
Nu man af Overtroe ey meer opofrer sig.
Vist! man nu finder Folk paa anden Maade leve,
Man har beflittet sig paa meget at ophæve,
Dog ikke alt; men det, som fattes derudi,
Suppleret er med nyt, med andet Giekkerie.
I Verdens Skueplads vi see kun anden Scene;
Vi os indbilde vel at være meget reene,
Men en Philosophus kun liden Forskiel seer,
Den samme Daarlighed paa anden Maade skeer.
Til dette Paradox beviisligt her at giøre,
Tænk, Kiere! ey, at jeg til Lapland dig vil føre,
Til vilde Grønland, til de Indianer hen,
Til Fez, Marocco, til et grov Siberien,
Skiønt ogsaa Mennesker, saa vel som vi, de ere,
Skiønt udi Skabningen vi have intet meere;
Men det ey nødigt er, jeg finde kand Beviis
I beste Stæder, i Madrit, i Rom, Paris,
Hvor Børn fast grædende Forældrene ombeder
At reyse hen, for at forfremmes udi Sæder;
Hvor det priisværdigt er at sætte Velfærd til;
Om slige Stæder jeg kun eene røre vil.
Jeg i min Meening, Hr. Magister! strax bestyrkes,
Naar jeg i saadan Stad seer raadne Been at dyrkes.
Naar for en Hofte af St. Caspar, Melchior
Man ligger Næsegruus, og sig for Brystet slaaer,
Naar man giør stor Allarm, med alle Klokker ringer
For en St. Jørgens Læg, for en St. Gertruds Finger,
Jeg ey begriber, hvi de Gamle man beleer;
Den gamle Rom var gal, den nye ey bedre er.
Da Klokker, Bielder man med Andagt ikke døbte,
Da Skaldepander man for Velfærd ikke kiøbte.
Vel selsomt er, en Gud at giøre sig af Steen,
Men meere selsomt at tilbede raadne Been,
Helst naar bevises, den ey Helgene at være,
Men nok, at de i Rom paa Listen skrevne ere.
Et lidet Stykke Træ for at tilbage faae,
Nu dyre Christne Blod som Strømme rinde maa;
For Daarens Meening mod en Daare at handthæve,
Den heele Christendom man nu seer skielve, bæve;
At myrde Christne Folk, det heeder tiene Gud;
For at handthæve eet, man bryder alle Bud.
End om en Cicero nu opstod fra de Døde,
Og en Procession i Spanien skulde møde,
Og saae, at man tilbad et lidet stykke Brød,
Paa vore vegne han af Blusel jo blev rød.
Han vilde bide sig i Lipper, Spotviis sige:
Jeg med Forundring seer i Verden Kunsten stige;
Man giorde Guder før af graae Steen, Planke, Fiel,
Nu meere kunstig man dem giør af Hvedemeel.
Han, som for Latter sig ey kunde fordum bare,
Af Hednisk Præster naar han saae en samlet Skare,
Han vilde raabe: Ach! jeg nu skinbarlig seer,
At Verden tager til i Daarskab meer og meer.
I anden Daarlighed de gamle vi ey vige,
I Hovmod, Selvmord, og i andre Feyl deslige;
Den Forskiel ikkun er, en Cato myrder sig,
Som frygter derved ey at miste Himmerig,
Men nu man finder Folk af Krigs-Professioner,
For ey af Daarer at faae Titul af Cujoner
Der Liv og Siel man med Forundring ofre seer,
Og sige: det maa skee; thi det er Krigs-Maneer.
Før de en selvgiort Lov og Skik vil overtræde,
De bryde Landets Lov, de døe med Martyr-Glæde,
De ofre Æren af Ærgierrighed selv op,
De see, hvad Gravsted er bereed for deres Krop.
Saa, om Democritus var til i vore Dage,
Hans gamle Ret at lee hvo kunde ham betage?
Hvo ikke leer, naar som Philosophus han seer
Paa Mennesket, end naar det allerærbarst er?
For Lyset, Menneske! bring alle dine Dyder,
Viis frem i kort Begreb, hvad allermest dig pryder,
Tal om Forsamlinger, tal om et helligt Sted,
Hvor concentreret er all Viisdom, Herlighed:
Man der forsamlede seer Førster og Prælater,
Det Syn jo yndigt er, man dem som Guder skatter,
En Tityrus staaer still, med Under seer paa dem,
Han priser Gud, at han af Verdens Børn er Lem;
Men en Philosophus, som seer med andet Øye,
Og med udvortes Skin sig ikke lader nøye,
I Lipper bider sig da allermest, og leer,
Just fordi Mennesket saa meget ærbar er,
Just for i Giekkerie det sig catonisk stiller,
Just for med Gravitet Comoedier det spiller;
Thi, naar man efterseer, hvad bliver handlet om,
Da er det ofte, om en skiægget Mand i Rom,
Som andre Mennesker, kand irre og vildfare;
Om en skal have Sted blandt den fordømte Skare,
Paa visse Tider der har ædet Kiød og Æg,
Der mod canonisk Lov har ladet rage Skiæg;
Om en med Billighed ey kaldes bør en Kiætter,
For han ey sin Fornuft til Side gandske sætter,
Og som Machine kun sig lader dreye om,
Som Klokke-Viser af det store Hiul i Rom;
Om man med rette ei bør excommunicere,
Naar en fornuftig Siæl vil lidet raisonnere,
Naar en kun vise vil, at han bør tænke meer,
End dumme Bæster, og at Menneske han er;
Om den en haanlig Straf ey dømmes bør at lide,
Der egen Meening har om det, vi dog ey vide,
Om det, som Slibesteen for alles Øyne er,
Om Guddoms Væsen, og det som i Himlen skeer.
Beraab dig, Menneske! paa meer hvad hos dig glimrer,
Paa lærde Mænd, hvor af den heele Jord nu vrimler,
Føer høye Skoler frem, tal om Academie,
Viis al den Herlighed, som findes derudi,
Bring i en Dynge frem de mange lærde Bøger,
Som Guddoms Væsen og Naturens eftersøger,
Citeer en Scaliger, citeer en Grotius,
Peeg paa en Tycho, peeg paa en Copernicus.
Een paa Theologie sin gandske Tid anvender,
Giendriver Kiettere, end dem, han ikke kender;
Han figter som sin Sect, for Troen strider saa,
At til et Fader vor han Tid ey selv kand faae.
Een til Naturens Laab at finde Aarsag søger,
Arbeyder, sveder, og igiennemblader Bøger,
Han Fluers, Mygs Natur med Møye efterseer,
I egen Kundskab skiønt han blind og fremmed er.
Een som en Pollio seer ud, hans blege Kinde
Tilkiende Viisdom gir; den Skat vi hos ham finde,
Dog ikke andet er, end at han sætte kand
I Orden Gloser, brugt i Rom og Grækenland.
Een med Astronomie sig plager, bryder Hierne,
Sig bryster, glæder, at han fundet har en Stierne;
I Melke-Veyen han saa længe vandret har,
At han paa Jorden slet er bleven til en Nar.
Een vil af andet ey end gamle Sager vide,
Med stor Omstændighed han tal om mørke Tide,
Han veed, af hvilken Traad Junonis Serk var giort;
Men i sit Embed han ey skiller hvit fra sort.
Een med Subtilitet sit arme Hoved plager,
Hans Metaphysica ham Kræfter, Liv betager;
Spørg, frit ham nøye, hvad han sig saa plager med,
Han svare vil, at han det selver ikke veed.
Een kalder sig Poet, faaer derfor Laurbær-Krone,
Opløftet derfor blir paa høye Skolers Throne;
Thi Ord han bringer af naturlig Orden saa,
At det som før var klart, kand ingen meer forstaae.
Een heeder Musicus, Guds Ord paa Noder sætter,
Lær at tilbede Gud i Form af Menuetter,
Han meener, Bønnen er hos Gud i større Agt,
Naar den frembaaret er i simpel Tripel-Tact.
Jeg tilstaaer, det er smukt, naar Lærde samlet ere,
Paa høye Skoler dem at høre disputere,
At læse i hvers Mund, som i en gammel Bog,
En ziirlig Tale paa det ædle Romer-Sprog,
At see en Rector med de fire Faculteter,
Med Gravitet der sig i ziirlig Orden sætter,
Pedeller, Scepter, Stads ved Siden, for og bag.
Jeg tilstaaer, i sligt Syn jeg finder selv Behag,
En Drusus maa jo selv opvaagne af sin Dvale.
Men, naar man hører, at den heele lærde Tale,
For hvis skyld holdet blir en saadan Høytids-Dag
For hvis skyld høres maa slig Væsen, Bulder, Brag,
Hensigter ikkun paa en gammel skimlet Glose,
Som nogle laste, og som andre Lærde rose;
Naar disputeres om et gammel Jødisk Kar
Med saadan Iver, som det Rigets Velfærd var;
Om Hængsler, Slaader, Laas for Porte og for Døre,
Om hvad for Klædedragt de gamle pleyde føre,
Om Vandkar, hvori de sig pleyede at toe,
Om græske Tøfler og om gamle Romer-Skoe,
Om Alexandri Hest, og om Anchisis Amme,
Om en Homerus, om hans Herkomst, Slægte-Stamme;
Om Hercules, som var, maaskee, dog aldrig til,
Er første Autor til det store Græske Spil;
Om hemmelige Ting, som Engle selv ey fatter:
Da man tilgiver en Philosophus sin Latter,
Man ey Democritus fordømmer, naar han leer,
Om end paa saadant Sted han lidt satirisk er.
Men Musa! gaae et Trin tilbage, styr din Iver,
Hvo saadan Bylde rør, den jo forhadet bliver;
Til Side saadant sæt, gak heller Alfar-Vey,
Beviis din Thesis af Societeter ey,
Brug heller andet Sværd, du kiender jo din Skiebne,
Søg Kirker, Skoler ey imod dig at bevæbne,
Siung i en Tone, som lidt mindre klingend er,
Og dog har samme Kraft, tal om enhver i sær.
A paa Comoedie gaaer, aflegger ærbar Mine,
Til Side Tanker slaaer, har Lyst at lee og grine;
Men han jo nok kand lee, naar han sig selv anseer,
Og tænker paa, at han en Dommer bleven er.
Paa brændte Bønner B tilsætter sine Penge,
Det som en Nectar-Drik for hannem er saa længe,
Som det i Moden er, saa længe det er dyrt;
Snart falder Prisen ey, hans Lyst jo strax er styrt.
C finder ingen Smag i Vellyst, i Udyder,
Saa længe ingen Lov dem udi sær forbyder;
Saa snart paalegges Straf, man ham vellystig seer,
Han drikker, horer kun, for det forbudet er.
D Verdens Brøst og Feyl heel nøye eftersøger,
Mod Rigdom giver ud bevægelige Bøger,
Mod Rigdom med sin Pen saa længe fører Krig,
Til uforvarende han selv sig skriver rig.
E kiøber sig en Rang, skiønt han har ingen Penge,
At han af Armod med en Titul sig kand henge;
Ved Bordet man ham vel tidt øverst sidde seer,
For Klokkeren man dog det beste Stykke skiær.
F ved sin Høflighed er alle Folk til Byrde,
Med Mad og Drikke han hans Venner pleyer myrde;
Saa snart de blive frisk, de drikke maa igien,
Til de omkommes, thi han er jo deres Ven.
G undres over de Chinesers Skik og Sæder,
Han glæder sig, at han en Europæer heeder,
At, naar han hilser, han ey peeger paa sin Barm;
Dog selv om Vinteren med Hat gaaer under Arm.
H kand ey holde op at exerpere, skrive,
Hans Doctor siger, at det ham hans Død vil blive,
Det hielper ey, hans Verk han dog fuldende vil,
For at indlegge Navn, som han ey føler til.
I skriver Bøger, som ugudelige ere,
Man byder hannem Fred, om han vil revocere,
Han siger ney, han vil forøge Daarers Tal,
Vil heller døe, af Frygt, han ey skal kaldes gal.
K kand ey sige sandt, skiønt Folk ham defor hader;
Skiønt han foragtet blir, sin Lyde dog ey lader;
For Interesses skyld han farer ey med Snak,
Kun for at føre Navn af Byens Almanak.
L melancholisk er, naar Galden opererer,
Da gaaer han Huus fra Huus, og alting reformerer;
Han troer, det er en Dyd, som Cato sig anseer,
Skiønt han har andet Sind, naar Galden stille er.
M haver Midler, hans Døds Time flux tilstunder,
Hans Gods tilfalder dem, som han ey gierne under,
Sig dog ey æder mæt, for den i Graven gaaer,
Som han af skidet Vand tilforn ey gav en Taar.
N deserterer, og opofrer Navn og Ære,
Gaaer hen til Fiender, som alt capitulere,
At undflye den Hazard, som Krigen med sig føer;
For Frygt at døe i Slag, han udi Galgen døer.
O for sin Sundheds skyld vil giøre sig til gode,
Af sine Venner han paa Landet holder Mode;
Der de vel samme Mad som udi Staden faae,
Men ey i rette Tid, og ligge maa paa Straae.
P som Tigellius, den dyrebare Sanger,
Vil aldrig siunge, naar man det af ham forlanger;
Naar ingen beder ham, strax laver han sig til,
Og siunger, til man ham maa bede tie stil.
Q, naar ey nødigt er, en Ting jo nok kand tie;
Naar Prøve giøres skal, da kand han ikke bie,
Da han urolig blir, som udaf Ilden Krud,
Maa sige fra, om det af Siden skulde ud.
R heel sagtmodig er, og lider heller Skade,
End han i Trætte sig med nogen vil indlade,
Ham Uret giøres, han sig hævner ey igien;
Men for et kløftigt Ord han ofrer op en Ven.
S om Forligelse i Sagen ey vil høre,
Vil heller Dommere og Advocater smøre;
Han vinder Sagen vel, sit Ønske deri naaer,
Men Advocaten meer end all Gevinsten faaer.
T Grovsmed i en Kroe et Rige reformerer,
En Tilly roser, en Turenne criticerer;
Nu gir han Paven Ret, nu er han for Quenel:
Mon jeg skal troe, at han har en fornuftig Siel?
U mod Ærgierrighed med saadan Iver præker,
At derved Taarer han af alles Øyne trækker;
Men ingen gammel Præst man ham dog vige seer,
For Conseqvences skyld, thi han Magister er.
W elsker Frihed, og mod Staten rebellerer,
Hans Hustrue midlertiid ham hiemme coujonerer;
Jeg troer, den Tvang han først af Huuset rydded ud,
Hvis første ey var Synd, det sidste ey et Bud.
X tar Papiret fat, og Skrifter giennemsøger,
Seer chronologisk Feyl, end i Peer Paarses Bøger;
Mon man hans Skrifter ey kand giøre samme Skiel?
Ney, det vidtløftigt blev, man skrev sig slet ihiel.
Y tusind Daler for hver Rynke har i Panden;
Hun mister en Tyran, og tager strax en anden.
Af saadant Ægteskab en Naboe-Kone leer,
Dog selv gaaer samme Vey, naar Leylighed hun seer.
Z verdslig er i Dag, i Morgen hypocritisk,
En Time ærlig, men en anden fiin, politisk,
I Dag han laster, hvad han roset har i Gaar,
Som Proteus sig nu til Slange giør, nu Faar.
Ach! hvis et Bogstav jeg mig dristed at fingere,
Jeg vilde siunge end et Vers, men intet meere:
Jeg vilde tale om en Paarses Jens Maaskee;
Thi jeg af ingen meer bevæges kand at lee.
Men Musa! bryd kun af, opregn mig ikke fleere,
Tolv Alphabeter ey tilstrækkelige ere,
Ja ikke tolv gang tolv; hvo i en liden Bog
Hvers Galskab skrive vil, mon han er meere klog?
Hvad Arbeyd var det ey, om man kun giorde Liste
Paa Daarer, som man seer i mangen Daare-Kiste,
Langt meere, paa enhver om man gav Characteer!
Mod Verdens Dulhuus dog det ey at ligne er.
Om paa een eenest man Afridsning vilde give,
Man maatte Blade ey, men heele Bøger skrive.
Hvis, for Eksempel, jeg om Hr. Magister skrev,
Saa tyk som en Postil en Bog det eene blev;
End Heraclitus selv af Latter maatte briste,
Ja Timon, Cato, om de eders Væsen vidste,
Og dette u-anseet i et Cathedre saae
Med Martyr-Mine, Hr. Magister! eder staae,
At høre eder Feyl i Staten at udrydde,
Hof og Collegier at rette og nedbryde,
Nu rette Financier, nu dadle Cancellist,
Nu løs paa Statsmand gaae, nu Høfding og Jurist.
En gammel Kiærling selv mig nyelig tog til Side,
Mig spurde: hvoraf faaer Magisteren at vide
De mange høye Ting, han saa igiennemgaaer?
Maaskee fra Slagelse Aviserne han faaer;
Men jeg har ofte hørt end udi Ungdoms Tide,
At man ey altid paa Aviserne kand lide.
Saa klog den Kierling var. Jeg skriver til en Ven:
I gierne mine Feyl maa vise mig igien;
Men, hvis vi vilde kun hinanden ret beskrive,
Det et vidtløftigt Værk alleene vilde blive.
Jeg finder, hvis mig selv jeg eene giennemgik,
At skrive andet jeg ey Tid og Stunder fik;
Meer det vidtløftigt blev enhver at criticere,
Og alles Daarlighed i sær at censurere.
Jeg slutter derfor, hvis af Maanen een faldt ned
Midt i Europa, i en stor poleret Sted,
For egen Undergang saae Brødre selv at feyde,
Ja Hovmod fandt og Pragt i Ting, som os bebreide,
Os vise allermest vor største Uselhed:
At Aadsler man med Pragt i Graven legger ned;
Naar efter Bue-Strøg han skiægget Mænd saae springe,
Naar og til Glædes Tegn han hørde Klokker ringe,
Just for et Menneske af andet myrdet er,
Just for i Mennesk-Blod man Stæder svemme seer;
Naar en Mathonem han sex Heste saae at føre,
Blev vaer et Esel i en gylden Vogn at kiøre,
En anden derimod, i hvilken skiulet laae
Langt større Sindets Pund, i pialted Klæder gaae,
Een udi Purpur sig og Gyldenstykke svøbe,
Een for en Skilling med tre Snøre-Baand at løbe,
Een udaf Arbeyd fast i blodig Sveede staae,
Paa det af Overdaad en anden sprekke maa;
I gylden Æske en Crispinus Folk at bære,
Et Drog, som heller Hest for andre burde være;
Een Skiepper Hvedemel paa Hovedet at strøe,
En anden derimod af Nød og Hunger døe;
Een Lænker om sin Hals, een Ringe udi Øre,
Een Hat paa Hovedet med Fugle-Fiær at føre;
Naar han een hvid, een sort, een rød, een broget saae,
Med sviklet Strømper een, en anden Barfod gaae;
Een for en Fugle-Fiær, en rød Couleur sig bøye,
Een vige med Respect for en Guldfryndset Trøye,
En hoben gamle Folk i fire Rader staae,
At giøre krumme Spring, nu links, nu reks at gaae,
At holde Stokke nu paa Skuldre, nu ved Side,
Nu derfor staae paa Pæl, nu paa en Træhest ride;
Een, naar to Terninger, som veltes paa et Bord,
Vil ikke løbe ret, at hidses op til Mord;
Een, som af Frygt, han ey afsindig nok kand være,
Forstand udrydde med at drikke, finkelere:
Hvis det, ham Sind betar, ey hiemme findes kand,
Det at forskrive med Hazard fra andet Land;
Een rive Haar og Hud af Hagen og af Panden,
Een for lidt guult Metal sig overgive Fanden;
Een sig at henge op, een styrte sig i Vand,
For han ey sidde maa paa andres høyre Haand;
Een for ni Stykker Træ den gandske Dag sig bøye,
Dem nedslaae, for igien at sætte op med Møye;
Paa høye Steder i hver Gade Folk at staae,
At vride, vende sig, og Hænder sammenslaae,
At raabe: kiere Børn! I Levnet maa forandre,
Vi ynke eder, skiønt den samme Vey vi vandre;
Om hos enhver i sær han udi Huuset kom,
Hvad vilde over os han fælde for en Dom?
Naar han saae arme Folk sig efter Moden rette,
Alt hvad man har fortient paa en Dags Bryllup sette,
For efter Moden strax at gaae med nøgen Krop,
For efter Moden sig at henge siden op;
Til Sørge-Stuer Folk i Hobetal at trippe,
Ved Condolencer for en Sorrig at oprippe,
At rive Plasteret af nyelig læged Byld,
Og sige, at det skeer for idel Venskabs skyld;
Til Barsels-Stuer sig i Æsker lade slæbe,
For Barsel-Qvinder med Lykønskninger at dræbe:
End Fødsels-Nøden selv den Pine større er,
Er det fornuftigt? ja, det efter Moden skeer;
Sær han sig undred, og af Latter maatte sprekke,
Naar han i Vertskab kom, saae Folk paa Sundhed drikke,
Halvanden Time med et Glas i Haanden staae,
Sig hæs at skraale, før man Taar i Hals kand faae.
Han loe ey mindre, naar han ansaae andet Væsen,
Een maled Blade sig at stikke op i Næsen,
Skiønt Doctor siger, at det Hoved kruset giør,
Det er fornemme, man sligt derfor eene føer;
En anden sælge Brød for beeske Tobaks Blader,
Hvor med fra Morgen han til Aften Piber lader,
Dens Røg indsuer for at blæse ud igien:
Det smager vel, thi det er ført fra Indien;
Ved Ny-Aars Tider, skiønt man intet derved meener,
At storme Huuse, for at sige: Skyldig Tiener!
Naar han blev saadant vaer, med tusind Sager meer,
Han vilde raabe: Jeg fornuftig Siel ey seer!
Han vilde troe, at Dyr, at Fiskene i Havet
Med det, man kalder Siel, alleene var begavet;
Han Regularitet hos Esel fandt og Tyr;
Hos Fuglene i Luft, hos usle krybend Dyr,
Hos Edder-Koppe selv, der sig til intet spinde,
Han heller tænkte en fornuftig Siel at finde;
Til Maddik, Flue, Mygg han vilde heller gaae,
Og i Societet med dem sig vilde slaae.
Han vilde ved sig selv saaledes raisonnere,
At Mennesket var skabt for Dyr at divertere.
Sligt u-anseet enhver stor Viisdom hos sig seer,
En Daare bryster sig, en andens Feyl beleer,
Moraliserer, og er over andre Dommer.
En slig Correction mig moxen forekommer
Som en Afsindigs, der af en Afsindig loe,
I Daare-Kisten man man fandt sluttet begge toe,
Den eene adspurgt blev om sin Staldbroders Væsen,
Han trok paa Axlene, en Rynke slog paa Næsen,
Og sagde: stakkels Mand! han lidt forrykket er,
Sig for Prophet gir ud, er derfor her, desvær;
Jeg maa fra Morgen fast til Aften for ham præke,
Jeg kand ham dog ey fra slig daarlig Meening trække;
At han ey er Prophet, jeg burde vide vel,
Jeg, som enhver jo veed er Englen Gabriel.
Saa er det, naar en Blind en anden vil geleyde;
Naar Mennesket vil Feyl et Menneske bebreyde,
Man Verden stille maa som Daare-Kiste for.
Hvad som i Himlen skeer, hver troer, at han forstaaer,
Fordømmer andre, og sit eget Lys kun skatter.
Saa mange Secter fast, som Hoveder og Hatter,
Man ti slags Qvæker seer, af Vederdøber fleer,
Hver eene Troen har, hver dog afsindig er.
Hver Tanker om sig har, en Orm, en ussel Stakkel
Sig bilder ind, at der for hans skyld skeer Mirakel.
Naar han paa Himmelen et Tegn seer, en Comet,
Strax sig en Øyenskalk indfinder, en Poet,
Der sværge tør paa Riim, at saadant Tegn er Varsel
For hans Huus-Frue, at hun lave vil til Barsel.
For saadant Hyklerie han sig belønne lar,
Endskiønt hans rette Løn en Daare-Kiste var.
Naar man to Sole seer, det Tvillinger betyder;
For ussel Maddik Gud Naturens Love bryder.
Om Miden paa en Ost af Hovmod vilde troe,
At heele Jord for ham var skabt, man ham beloe;
Om Træ af Storm faldt ned, det skeede for en Mide,
Hvad andet krybend Dyr slig Hovmod kunde lide?
Slig Daarlighed var stor, dog vor ey overgik,
Naar Verden lignes maa mod Jordens liden Prik.
Til Anticyram da gaaer hen og renser Hierner,
Som bilde eder ind, at Maane, Soel og Stierner,
Ti tusind Verdener, som man for Øye seer,
For usle Creatur paa Jorden danned er.
Kand dog fornuftig Siel sig saadan lade drille?
Man i Athenen jo beloe den Daares Grille,
Der troede, hvert Skib, som til Piræum kom,
Ham hørte til. Man jo maa fælde værre Dom,
Man maa om Mennesker langt værre judicere,
Der deres Hovmod saa uriimelig flattere.
Man vel lidt Viisdoms Skin hos nogle finde skal,
Men den man kalder viis, den er kun mindre gal.
Jeg Mennesket i kort Begreb til Slutning fatter:
Det er et Dyr, til Graad som Aarsag gir og Latter.
Det allerædleste i Skabningen det er,
Det allerhæsligste sig dog i Levnet teer;
Der skabt er alle Ting paa Jorden at regiere,
Men af en Jordklimp sig dog lader coujonere;
Der en fornuftig Siel til Lod bekommet har,
Er der for just Tyran, just derfor ene Nar;
Der meget viislig kand om alting raisonnere,
For Passioner dog kand intet practisere;
Hvis Laab og Levnetstid saa kort og stakket er,
Som dets Dessein er stort, det langt i Tiden seer;
I daarlig Videnskab der er saa meget grundig,
I importante Ting som det er dum, vankundig;
Fra en Extremitet der til en anden gaaer,
Nu hader, elsker, nu foragter, nu attraaer;
Som Moden udi Dragt der Sind, Humeur chargerer,
Der criticerer alt, og alt det criticerer;
Kort, der af alle Dyr har største Skiønsomhed,
Men udaf alle Dyr den mindst at bruge veed.
Derfore Hedninger har vovet sig at sige
Det, som ugudeligt, dog sindrigt er tillige,
At Mennesket i Hast af Guderne var skabt,
Da de af Nectar-Drik Forstanden havde tabt:
I Drukkenskab de til slig Gierning havde iilet;
Da Ruusen over var, da de sig havde hvilet,
Og deres Skabning fik om Morgenen at see,
De kunde ikke selv sig bare for at lee.
Tænk, Herr Magister! ey, at jeg moraliserer,
Jeg nok har i mig selv, ey Verden reformerer;
Hvis I mig spørger ad, hvo er den største Nar?
Jeg svar ey andet, end vi begge giør et Par.
Jeg tvende vise Mænd her ikkun confronterer,
Jeg eftersøger kun, hvo best philosopherer,
Jeg viser løslig kun, at udaf disse to
Den første græd med Grund, den sidste bedre loe.
</body>
</poem>

<poem id="holberg2002112627">
<head>
   <title>Apologie for Sangeren Tigellio.</title>
   <subtitle>Satyra II.</subtitle>
   <toctitle>Apologie for Sangeren Tigellio.</toctitle>
   <indextitle>Apologie for Sangeren Tigellio.</indextitle>
   <firstline>Aarsagen, hvi du leer, at vide jeg forlanger</firstline>
   <quality>korrektur1,kilde</quality>
</head>
<body>
A:   Aarsagen, hvi du leer, at vide jeg forlanger.
B:   Jeg nyelig læste om Tigellio den Sanger:
Jeg hos Horatium en selsom Caracteer
Af tvende Satyris i samme Sanger seer.
Nu ved hans Overdaad han legger alting øde,
Nu som en Euclio han piner sig til døde;
En Dag han alle Folk i Fleng til gode giør,
En anden Dag han ey en Skierf fast give tør
End til en fattig Ven, af Frygt for Eftertale,
Af Frygt for Ødselhed at man ham skal afmale.
Nu løber han, som Ild i Rumpen paa ham stod,
Nu, som til Ligfærd, han gaaer sagte Fod for Fod.
Nu maa for hannem og hans Svite alle vige,
Nu seer man giennem Smug ham eene sig at snige.
Nu vaager han en Nat af idel Flittighed,
Nu udaf Ladhed han bortsover Dagen med.
Nu tal han store Ord om Guld og grønne Skove,
Nu siger han: gid jeg var tusind Miil fra Hove,
Gid jeg paa Landet sad i fattig Eenlighed,
Et Stykke Brød og Vand jeg vilde nøyes med!
Han ændrer ikke Feyl, sig ikke reformerer,
Men i Extremitet sig kun præcipiterer;
Som Phaëton han nu i Melke Veyen er,
Nu udi Padi Flod man ham nedsiunken seer.
Saa jeg indbilder mig, Poeten phantaserer,
Og kun i sin Idee et Monstrum sig formerer;
En artig Tanke kun det er i Poesie,
Opdigtet Characteer paa ret Bizarrerie.
A:   Ach, kiere Ven! naar man lidt blader udi Bøger,
Naar i Omgængelse man saadant eftersøger,
Paa een og anden naar man nøye giver Agt,
Man finder, det er sandt, Poëten giver Magt.
Historie-Skrivere blant mange jo det samme
I forrig Seculo har merket hos en Dame:
En Tid hun druknede sig i Philosophie,
En anden holdt hun det for puur Pedanterie.
Nu Vellyst, lade Folk hun kunde ikke lide,
Nu atter for sin Lyst hun alting sat til Side,
Nu i Religion en Argus hun var lig,
Nu udaf Overtroe hun selv opoffret sig.
Mod all slags Storm hun nu stod som en Eeg, som Klippe,
Nu saae man hende alt for Frygt af Hænder slippe,
Fra en Extremitet til anden hun faldt hen,
Nu som Løvinde var, nu som et Lam igien;
Ærgierrighed og Mod forvandles til Bassesse,
Nu hun foragtet den, hun giorde nys Caresse,
Som Flod og Ebbe hun nu opsteg, nu faldt ned,
Hun kun bestandig var i Ubestandighed.
Sligt udi een Person jeg ikke eene leeder,
Jeg Republiqver seer, jeg finder heele Stæder,
Et heelt Societet kand derpaa være Speyl,
I store Riger selv jeg finder samme Feyl.
Nu mørke Overtroe man seer paa Thronen stige,
Men skal den stødes om, den maa for Vantroe vige.
Nu seer man Tyrannie, nu seer man Anarchie,
Nu Skiødesløshed, nu igien Pedanterie.
Nu stor Brutalitet blant heele Folk regierer,
Som til Qvindagtighed gaaer, naar man reformerer.
Paa Tryghed nu en Stad citeres kand til Speyl,
Mistanke nu jeg seer er Stadens Hoved-Feyl.
Man Peenhed, Gravitet fandt fordum i de Stæder,
Hvor idel Flygtighed man nu omstunder leeder.
Paa høyest Spidse naar er stegen Tyrannie,
Det styrtes, drives plat hen til et Anarchie.
Jeg gaaer i Tiden hen, jeg finder Rom bedrøvet,
Den sukker, hyler, thi dens Frihed er berøvet,
Man nu paa andres, nu paa egne Lænker seer,
Man bliver desperat, man griber til Gevær.
En Brutus her udi giør vel et Mesterstykke,
Men styrter Staden dog i anden stor Ulykke;
Thi Rom fra Tyrannie til saadan Stand faldt hen,
At den cureres maa ved Tyrannie igien.
Som en Febricitant, der nu af Heeden brænder,
Et andet Øyeblik den sig mod Ilden vender,
Saa Taare nu for Tvang i Romer-Øyne staae,
Nu over Frihed de strax atter græde maa.
Fra den Materie jeg til en anden falder:
Naar jeg tilbage gaaer i Tiden nogle Alder,
I Barbarie jeg seer all Verden siunket ned,
Men nu Pedanterie er kommen i dets Sted.
Jeg ligne Verden kand, naar den vil reformere,
Ved en Forhungred, der med Mad sig vil curere,
Han reformerer tit den slappe Mave saa,
Af lutter Lægedom at den crepere maa.
Som stiv forfrossen Krop, der strax til Ilden haster,
Sig vil curere, men i anden Svaghed kaster,
Dens Svaghed farlig er, men meer dens Medicin.
Saa det med Lærdom gik, man pynted saa Latin,
Saa at med vores Tid naar lignes fordum Dage,
Jeg veed hvad Alder ey man meest har at beklage:
Da var man skiødesløs, nu er man accurat,
Nu Bogstav agtes meer end heele Cræsi Skat.
Jeg seer, i fordum Tid man Ord ey meget skytter,
En lærd Mand skriver da, som i vor Tid en Rytter,
Slig Grovhed røddes ud, man bliver nu saa klog,
Om en Partikel at man skrive kand en Bog.
Man reyser nu til Rom for Bogstav at opleede,
Paa lærde Pander man seer rinde blodig Svede,
En Vossius er saa geskeftig i Donat,
Som Richelieu, naar han regier den heele Stat.
De største Krige i Grammatica nu føres;
Mon gamle Barbarie til Skamme derved giøres?
Ney, saadan Lægedom mig ey behager, men,
Men jeg saae heller, der var Barbarie igien.
Jeg derfra videre gaaer til Religionen:
Jeg for Lutheri Tid seer Overtroe paa Thronen,
I Mørkhed siunket ned den heele Christendom;
At Nat er Dag man troer, naar Ordre er fra Rom.
Slig Taage drives bort, Lutherus reformerer;
Men blev det derved? ney, Calvinus rafinerer,
Servetus holder for, at det dog intet er,
End dybere, end han, Socinus der i seer.
Fra Overtroe man gaaer, fra groveste Papismus
Til anden Precipice, til Vantroe, Atheismus,
Som een, i mørke Grav der styrtes, klavrer op,
Og ikke hviler, før han staaer paa Bierge-Top:
Han seer sig om hver Skridt, og ned i Graven kiger,
Sig meere sikker troer, jo høyre han opstiger,
Til uforvarende han kommer til det Sted,
Den slibrig Spidse, som ham atter styrter ned.
Rom under Romulo kun bruger Skiold og Pantser,
Den udi Harnisk er, end naar den spiller, dantser,
Dens martialske Mod en Numa temme vil,
For Sverd og Harnisk han indfører Abespil.
Den Metamorphosis er stor, den nogenlunde
Sted hos Ovidium med Ret fortiene kunde;
Thi nu jeg ikkun Krig, Beleyring, Feltslag seer,
Nu atter Kongen Præst, hver Borger Spaamand er.
En Tid jeg Athen seer heel ryggesløs at leve;
De Feyl, som gaae i Svang, en Draco vil ophæve,
Han sætter alting i sin Stad paa anden Fod,
Men skriver Love ey med Blek, men Drage-Blod.
Da var kun liden Straf end mod den største Brøde,
Nu een et Æble stiæl, og bliver dømt til Døde.
Domitianus Lyst har at udøse Blod,
En Nerva retter sligt, men bliver alt for god.
Den store Gustav Priis ved Skiold og Pantser søger,
Christina meste Tid bortdriver kun med Bøger.
Jeg troer, Elisabeth ey vilde gifte sig,
For hendes Fader ey at blive holden lig;
Sex gange var han gift, hun Jomfrudom omfavner,
Skiønt udaf Landets Børn man Successorer savner.
Den femte Carolus, som Posten, flakked om,
Nu han i Tydskland var, nu atter udi Rom,
Nu udi Engelland og Frankrig man ham leeder,
Nu udi Barbarie og Africanske Stæder;
Som Verdens Postillon han løb fra Sted til Sted,
Fast som at Jorden var for hannem gloend heed.
Hans Søn Philippus, som i Riget succederer,
Den store Keysers Feyl saaledes corrigerer,
Af Hovedstaden at han moxen aldrig kom,
Paa Slottet anseet blev som Inventarium.
Jeg troer, hvis Keyseren kun havde været roelig,
Hans Søn ey havde haft paa Jorden blivend Boelig.
Saa vendes alle Ting paa Jorden op og ned,
Man succedere seer en Feyl i andens Sted.
Ved Reformation man Aarsag har at bæve,
Og heller ønske paa den gamle Viis at leve;
Man undflyr Scylla, i Charybdis falder hen,
Man corrigerer Feyl med andre Feyl igien.
Jeg viise Lande kand, jeg Stæder kand citere,
Til Troe om Geister der hengivne gandske ere,
Bedragne engang af et Syn, et Phantasie,
Og derfor troe, at hvad de see, er Hexerie.
Een Griller faaer, og troer, det udi Huset spøger,
Det heele Nabolav strax Stuer derpaa røger,
Hver Nat, hver Time man strax nye Dievle seer,
Skiøndt der ey andet tidt end egen Skygge er.
Een udi Mørke seer et Dyr med Horn i Panden,
Strax hver en Geedebuk passere maa for Fanden.
Een sig foræder lidt, og ondt i Søvne har,
Han tænker ved sig selv: mon det ey Marren var?
Han saadant engang i en Borge-Stue siger,
Strax Marren fast hver Nat har fat paa Drenge, Piger,
Man hende føler ey alleene, men og seer,
Man sværger, at det en fortryllet Qvinde er,
Man indtil Kniplinger paa Serken seer skinbarlig;
Hvo saadant negter meer, blir holdet gal og daarlig.
Naar Alteration først Blodet engang rør,
Hver det, han aldrig seer, med Eed bekræfte tør.
Men en Historie er engang dechiffreret,
Man om sin Daarlighed er engang informeret,
Strax troes, at alting er Indbildning, Abespil,
Man holder for, at der er ingen Dievel til,
De gamle Fædre man seer an som dumme Bester,
Man Aanders Lærdom troer opdigtet udaf Præster,
Fra en Extremitet man til en anden gaaer,
Nu alt formeget, nu man alt for lidet troer.
Naar derfor Verdens Laab man nøye vil betragte,
Man for et Monstrum ey Tigellius maa agte,
Ved sin Ulighed han paa Verden giver Speyl,
Man udi hannem seer og merker egne Feyl.
Hvo veed, om ikke han Philosophus har været,
Som en Diogenes os Verdens Laab har læret?
Hvo veed, om en Satire hans Levnet ikke er,
Om man i hannem ey en Pantomimus seer?
Diogenes, naar han sin tomme Tønde triller,
Moraliserer meer, med Verden meere spiller,
End Plato, Socrates, end mangen Postillant,
Han ey med Tungen, men med Fagter siger sandt.
Poëten derfor jeg kand her i ey bifalde,
Jeg mig ey vove tør et Monstrum ham at kalde;
Thi skiønt jeg holder for, han ey masqueret var,
Endskiønt han sin Natur fulgt deri ikkun har,
Skiønt Verdens Daarskab ey han haver villet lære,
Saa finder jeg ham dog et Menneske at være;
Det jeg dog tilstaaer, at man seer i denne Mand
Som concentreret, hvad hos fleere findes kand.
Slig Forsvar, siger du, er Auctor kun til Skiendsel.
Ach ney, det Moden er: man for en Keyser Wentzel,
Man for en Claudius jo seer Apologie;
At gaae den alfar Vey, er jo Pedanterie.
Vaninus Pietist man stræber nu at giøre,
Man nu i Helgens Tal selv Mahomet tør føre,
Om en Xantippes Dyd man skriver aabenbar,
Om Messalina, at hun meget ærlig var.
At Socrates var skiøn, har merket en og anden;
Der fattes kun, at man giør Forsvars Skrift for Fanden,
Ja, at man Caji Hest til god Bormester giør,
Ham med Valerio og Bruto ligne tør.
Jeg for Tigellio med ingen fører Feyde,
Man saadan Forsvar dog mig ikke maa bebreyde,
Han i det ringeste var meere regulier,
End Socrates var kiøn, end Thais Ære-kier,
End Mesalina kydsk, end Mahomet gudfrygtig,
Vaninus Pietist, og Claudius var dygtig.
Hvis man Apologie for dennem giøre kand,
Hvad ondt, om jeg da lidt forsvarer denne Mand,
Om jeg tilbage gir ham sin berøvet Ære,
Om jeg beviser ham et Menneske at være?
Thi, naar de fleeste man med rette Øyne seer,
En Cato, Appius da heller Monstrum er.
Af store Dyder I, Monsiuer! kand Eder prise;
Men, at I vanskabt er, jeg klarlig kan bevise:
Thi hvad den alfar Vey med andre ikke gaaer,
Det udi Physica monstreux anskrevet staaer;
Thi udi Philosophie det eene vanskabt heeder,
Der egen Skabning har, ja egen Skik og Sæder.
En viis Mand alle Folk saae springe paa et Sted,
Da alle dandsede, han dansede og med.
I lever paa eet Pas, min Herre! i een Tone,
I Aar, som udi Fior, I elsker eders Kone,
I temperered er, I aldrig bliver vred,
I Alting man jo seer en stor Bestandighed,
Af ingen Hændelser I altereret bliver,
Naar hele Stad er gal, I sidder still og skriver;
Man Eder derfor som Machine nu beleer,
Man store Dyder vel, men Menneske ey seer.
Hos alle andre Folk jeg seer Extremiteter.
De verdslig ere nu, som vare før Propheter;
Per Jensen nyelig en Hans Wurst i Levnet var,
Nu ærbar, som Per Degn, naar han mod Offer tar.
Mistanke, Tillid - - fast vexelviis regierer,
Nu Fiender troer, nu sig mod Venner præcaverer.
- - for Papisterie sig nyelig dræbe lod,
Nu han for Qvæker-Troe opofrer gierne Blod.
- - nu af Helgene fordømmer fast hveranden,
Nu han barmhiertig er, plaiderer end for Fanden;
I Gaar han talede som haardest Donatist,
I Dag jeg merker, at han er Origenist.
- - i Per Madsens Gang man nu hver Aften leder,
Nu taaler han end ey, at Pigen Sengen reder;
En Maaned han et Skiørt paa Veggen seer og flyer,
En anden merker jeg, at han er Byens Tyr.
- - nu en Glose meer end tusend Daler skatter,
Nu naar han Lærde seer, sig barer ey for Latter;
Til hver Magister-Grad han var Opponens før,
Nu Disputatzer han til Svovelstikker giør.
- - dræber Folk i Dag med Snak om Bienseance,
I Øster-Paradis i Gaar man saae ham danse;
Nu hver et Skridt, han gaaer, er grundet paa Raison,
Nu udi alting er hans Mundheld: sans Facon.
- - ønsker nu, at han alleene var paa Jorden,
Hver Bank paa Døren er for ham som Slag af Torden,
Nu atter man for Dag ham seer gaae af sit Huus
Til Hoved-Vagten for med Folk at drikke Duus.
- - alt, hvad lystigt er, nu laster og fordømmer,
Om Bøger udi Hall han taler kun og drømmer,
Nu bange er for Skiemt, som Fanden er for Kaars,
Nu findes i hans Seng Jan Tambour og Per Paars.
- - holder alle Folk i Dag paa Øye Tommen,
I Morgen stikker han en Kindhest selv i Lommen,
I Fior han Hannibal, i Aar han Crassus var,
Nu Mod som Substitut, nu som en Cæsar har.
- - nogle Maaneder et Ord fast ikke taler,
Nu eftergiver han i Snak ey Gert Westphaler;
Ved Taushed og ved Snak han altid selsom er,
Nu staaer hans Mund som Vox, nu gaaer som paa Barbeer.
- - er saa sparsom, at han tygger Tobaks-Blader,
Dem smøeger siden, og med Asken Doser lader,
Nu atter byder han til Giest den halve Stad,
Nu er han syg af Sult, nu udaf kræsen Mad.
- - ædrue er et Aar, et andet altid drukken,
Nu lutter Vand, nu Viin for Sengen staaer i Krukken,
Nu Mahomet er Gud, nu Noa agtes størst:
Den eene Viin forbød, den anden planted først.
- - over Stats-Feyl nu man seer sig chagrinere,
Nu hielper han selv med en Stat at confundere;
I Fior han raabte: ach! hvad gaaer her dog i Svang!
I Aar han siger: lad det gaae sin skieve Gang.
- - for en Titul nu til Fanden sig forskriver,
Nu sover Ruusen ud, og philosophisk bliver;
Nu sulter han med Lyst for sin Magister-Grad,
Nu siger han: den høy er, som har vel i Fad.
- - nu i Soelskin sig i Regne-Kappe svøber,
Skiønt Himmelen er klar, af Frygt for Regn dog løber,
Mod alle Hendelser i Dag bevæbnet er,
I Morgen man ham heel determineret seer.
- - nu er delicat: af hendes Courtisaner
Hun dem omfavner kun, som regne sexten Ahner;
Ved Kiønhed, Høyhed nu man hende vemmes seer,
En Vognmand elsker just for han en Vognmand er.
- - nu for Propreté jeg hører Folk at laste,
Nu seer han atter ud som Frue-Dag i Faste;
Hvordan han klæder sig, saa holdes han for Giek,
Thi nu han dræber Folk med Desmer, nu med Drek.
- - nu Papyrius i Taushed overvinder,
En anden Tid man fuld af Sprekker hannem finder,
Hans Taushed lignes kand med Demning-sluttet Vand,
Det standses, at det gaae med større Force kand.
For Medisance - - jeg nu seer Folk at hade,
Man som for Sygdom maa ham derfor aarelade;
Nu taal han ey, man Feyl seer paa hans broget Mær,
Men siger: ikke saa! det dog Guds Skabning er.
- - i hvert Eventyr har sexten Parentheser,
Nu, naar han skriver, man Laconisk Bøger læser;
I hvad Extremitet han falder, hvor det gaaer,
Saa mager han det saa, at man ham ey forstaaer.
- - nu som Phaëton sig udi Luften svinger,
Nu lider han ey for sin Død, man Stilen tvinger,
Nu fører han en Stiil som en enfoldig Rus,
Nu eftefølger han i Skrift Confucius.
- - paa en Loybenk sig den gandske Dag nu strekker,
Nu er saa flittig, at hver Midnat man ham vekker;
Jeg altid finder, at han er upasselig,
Nu udaf Ladhed, nu at han forslæber sig.
Du siger: slige Folk dog ere meget rare;
Ach! hvis at Vinduer paa Hierterne kun vare,
Man lidt Tigelliansk fandt moxen i hver Mand.
Een saadant bedre end en anden skiule kand,
- - som en Plato tal tidt, naar han Griller fanger;
Min Helt Tigellius, vel-meriteret Sanger,
Kun fulgte sin Natur og uden Masqve var.
Han strænge Censor selv var en masqveret Nar;
Thi, naar jeg efterseer heel nøye hans Bedrifter,
Med rette Øye naar jeg læser kun hans Skrifter,
Jeg seer, Horatius en Rem af Huden har,
Og uden Masqve at med hiin han giør et Par;
Thi nu jeg hannem seer Mæcenas at flattere,
En anden Tid jeg hør ham sterk philosophere,
Nu er han Hofmand, nu igien Philosophus,
Af denne Sanger leer, og selv er Proteus.
I saadant vi kand lidt hinanden forekaste;
Naar andre vi belee, vi selv os ikkun laste.
Det store Medium man ingen holde seer,
Thi i hvert Menneske en selsom Chaos er
Af Frygt, Formastelse, Koldsindighed og Iver,
Som vor Machine hen i Precipicer driver,
Af Daarskab, Gravitet, Bravoure, Coujonerie,
Af Vantroe, Overtroe, af Lyst, Misantropie,
Af Skiødesløshed, af for stor Accuratesse,
Af Ladhed, Flygtighed, af Høyhed og Bassesse,
Af Attraae og Foragt, af Rundhed, Gierrighed,
Af Ild og Iis, af Hevn og Medynk, Krig og Fred,
Af Blye, Mercurio, af Flegma og af Galde.
Hvad kand man Mennesket med Billighed da kalde?
Hvad Definition dig synes rettest er?
B: Af din Beskrivelse jeg ingen anden seer,
Jeg Definition ey bedre kand formere,
End det er Dyr, som man kand ikke definere.
</body>
</poem>

<poem id="holberg2002112628">
<head>
   <title>Critique over Peder Paars.</title>
   <subtitle>Satyra III.</subtitle>
   <toctitle>Critique over Peder Paars.</toctitle>
   <indextitle>Critique over Peder Paars.</indextitle>
   <firstline>Holdt op, Hans Mikkelsen, at skrive saadant meere!</firstline>
   <quality>korrektur1,kilde</quality>
</head>
<body>
<!-- hehe -->T:  Holdt op, Hans Mikkelsen, at skrive saadant meere!
H:  Hvad skal jeg skrive da, imellem os, Monfrere?
I kiender min Natur, at jeg er ey den Mand,
Der paa en Pølse-Pind en Suppe kaage kand.
Jeg maa Materie med Møye efterlede,
Jeg ey om gamle Skoe et Vers kand sammensmede,
Ey andet sige, hvor jeg end mig vilde snoe,
Min Hierne banke, end at det er et Par Skoe.
Man har jo saadant nok, man har jo Brandtes Viser,
Som siunges med Fiol i begge Paradiser;
Man haver jo paa Riim en Hoben daglig Snak,
Der udi Sække-Tal gaaer af som Almanak.
I alle Gader man med Magt sig jo maa trænge
Igiennem Viser og igiennem hæse Drenge,
Der skrige Øret fuld hver i sin Melodie:
Ny Viser! nu om Mord, nu Brand, nu Hexerie,
Om en, der henges skal, om Rov, om vanskabt Foster;
Thi hos de fleste Snak alleene Penge koster,
Og hvis Materie ey hiemme findes kand,
De som forskrive Snak fra andet fremmed Land.
En Mand i Lybek kand ey eengang slaae sin Kone,
Det sættes skal i Vers, og føres her i Tone.
I siger: saadant dog Poëten Penge gir;
Just for den Aarsag skyld jeg meer satirisk blir.
Jeg seer, ved Bryllups-Vers man sig recommenderer;
Man nu til Bryllup, nu til Velkom inviterer
En Rimemager, som har vidnet med sin Pen,
At Bruden Møedom har, at hun er skiær og reen.
For Epitaphier man sig betale lader,
I Sørge-Stuer man kand derfor slikke Fader;
Ja en Lykønskning giør og mangen Snyltegiæst
Til Ride-, Lade-Foged, Præceptor og til Præst.
Men saadant mig ey fra min Skrivemaade skrekker,
Det til Satire meer min Musa kun opvækker.
Til Epitaphier jeg ingen Hierne har,
Med Brude-Vers jeg mig kun giorde reent til Nar.
Thi om jeg tvungen blev med Svøben over Hoved,
Om - - at skrive, jeg kun skrev: Han er hensoved.
Om - - jeg sagde kun: Her hviler denne Mand;
Det er i kort Begreb, hvad om ham siges kand.
Om - -, som Dommer var, jeg ikkun skrev saaledes:
Han længe Raadmand var, han havde mange Sedes.
Jeg otte Rimere nys prise saae en Brud;
Hos mig det ikkun dog saa skulde faldet ud:
Jeg seer et yndigt Syn, - -  - - sin Brud fremleder;
Jeg troer for Rimets skyld, han aldrig blir Hanreder.
Om jeg og giorde Vers til en og anden Bog,
Gemeenlig blev kun saa mit Epigramma dog:
Her rigtig en Copie man seer, Originalen
Er trykt for sexten Aar til Münster i Westphalen,
I Frankfort, Basel, Cöln, i Leipzig eller Hall,
Som vidimeres af Decano derfor skal.
Saa min Lykønskning selv blev ikkun til Satire.
Jeg kand ey giøre hvit til sort, ey tre til fire.
Om jeg Natur forsvor, jeg mig bevæge lod
At prise en Poët, som er, mod andre, god,
Til - - Berømmelse jeg dette kunde sige:
I Sprog, i Ziirlighed han haver faa sin Lige;
Ham Publicum i sær er derfor skyldig Tak,
At han heel ziirlig end udfører daglig Snak.
Jeg over - - kun slig Betænkning kunde have:
See en Poët, der Vers for Høye giør og Lave;
Med Tankerne han nu i tredie Himmel er,
Nu længst ved Volden man dem atter flyve seer.
Jeg ved de kiønne Vers hans Skrift kand comparere,
Som paa et Vaffel-Huus i Holland skrevne ere:
Als Phaëton door Stoutheit van den Hemmel viel,
So baeckt man Waflen hier op myn Ziel.
Saa gaaer det, naar jeg mig til slige Skrifter binder;
End i Caresse Gift hos mig man altid finder,
End naar jeg roser, selv da fældes saadan Dom.
Siig, kiere Svoger! da, hvad skal jeg skrive om?
<!-- hehe -->T:  Hør Broder! det er best, at I om intet skriver;
Saa lever I i Fred, og jeg uskaaret bliver,
Saa jeg min Potte Øll kand drikke udi Roe
Paa Vester-Gade i Knapnæring, Nummer to.
Jeg ey beskrive kand, mod Elvte Junii Tide
For Eders skyld hvad jeg maa i tre Hiorter lide,
Sær udaf Folk, som er fra Callundborg og Aars;
De sige: han er Ven og Svoger af Per Paars.
Det er Begyndelsen. Tænk, hvor mig Øllet smager,
Naar man den Strenge sig at stemme foretager.
Af Elvte Junii Folk en Kurv-Vogn kommer ind;
Af heele Ladning een er ey af andet Sind.
Snart Piben stoppet er, man tar Per Paars af Lommen;
Af Tonen, naar man læs, jeg straxen gietter Dommen.
Naar af tre Skillings Øll et Kruus i Liv man faaer,
Da heele Vogne-Læs mig strax paa Klingen gaaer.
H:  I saadan Hidsighed hvad pleye de at sige?
<!-- hehe -->T:  Adskilligt. Stemmerne vel ere tidt ulige;
Man generaliter er deri eenig dog,
At det en Slyngel er, som skriver saadan Bog.
Ey nogen gir Qvarteer, fordømmer uden Naade,
Een dræber dog paa een, een paa en anden Maade.
Jeg derfor ikke meer i slige Huuse gaaer.
Hør, hvad Censur jeg der fik høre for et Aar:
Jeg kom at tale lidt med Manden i tre Hiorter.
Jeg fandt om Bordet Folk af allehaande Sorter:
Een læsed nu et Vers, nu tog en Priis Tobak,
Nu loe, nu pønsed, som han skulde spille Schak;
Nu knikked, banked han sin Mazarinske Hierne,
Og sær hvad intet er, han tegned med en Stierne;
Som en Politicus ey taled mange Ord,
Men gik og viskede fra et til andet Bord,
Og sagde: kiere Børn! jo meer jeg derpaa grunder,
Jeg da (saa Mary) seer, der er helt andet under.
Een intet skilled for sit tykke stridigt Haar,
Som Øynes Skiermbredt var; paa Nakken deraf slaaer,
For eet Glas Brændeviin den hele Bog han bytter,
Han siger: hvor til dog slig selsom Galskab nytter;
Han Kruset tar igien, sin Dotter Bogen flyer,
Ey skiller mellem det og Ulspeyls Eventyr.
Een, hvert et Greb han giør i Lommen, saadan taler:
De Penge og er spildt; Skam faae han for min Daler!
Een leedte efter Riim, saae ingen Prosodie,
En anden efter Ord, fandt ey Ortographie.
Een bliver gandske rød om Hovedet, een blegner,
Han seer sin Characteer, og strax med Bliant tegner
Alt hvad mod hannem er. Paa mig han sigtet har,
Han siger høyt; men lavt: thi jeg er saadan Nar.
Een heel andægtig var, i Hoved hvid som Due,
Den gamle Ærlighed man saae end paa hans Hue,
Han brugte Moder, som paa Kirke-Tavler staar,
Som i Sanct Erics Tid han udi Klæder var;
Af Ærlighed han ey end læse vil Postiller
Indbundne paa Fransøsk, paa Næsen sætter Briller,
Sig helder paa sin Stav med Knap af Elfenbeen.
Paa Titul-Bladet da han saae Hans Michelsen,
Han løfter Huen af, ved Nik tilkiende giver,
At Navnet stod ham an, og vel til Mode bliver;
Men da han læsede, han anden Farve fik,
En nidkier Svede som en Flod af Panden gik.
Paa hver en Sang en god Afstikker drukket bliver,
Jo meer han læs og drik, jo større blir hans Iver.
Hvad Autor er for en, han udaf Verten spør,
Han undrer over, at man saadant skrive tør;
Han siger: hvert et Blad er mod en Troes Artikel,
Det ey til Navnet svar, slig Bog ey giør en Mikkel,
I hver en Linje jeg Forfængelighed seer,
Endsiønt det heele Skrift med Græsk broderet er.
Een sat sit lærde Glas for Chronologisk Øye,
Fandt fleere Hoved-Feyl, end Knapper paa sin Trøye;
Doctrine temporum jeg paa hans Pande saae,
Og to Scaligeri, een i hvert Øye, staae.
Paa Kobberstykket een slog Øye med Grimacer,
Af en Smør-Æske tar sin Geometrisk Passer;
Jeg saae ham Stykkerne paa alle Kanter snoe,
Han sagde, hvis jeg først kun fandt Septentrio!
Han Anholts Landkort tar, med Bogen confererer,
Paa Bordet Stræger sig med Passeren formerer,
Imedens Verten stod i dyb Melancholie,
Og saae sit Bords Ruin ved slig Pedanterie.
Een stod og raged i en hoben Disputazer,
Hans Mine var som eens, der excerperer Phraser,
Paa Fingre man saae Blek, i Panden Snustobak,
Som Tegn til Lærdom var ey mindre end hans Snak.
Hvor bange jeg end var, saa maatte jeg dog grine,
Naar jeg betragted ret hans Orthographisk Mine.
Alt, hvad han taled, var om Gloser, Poësie,
Han Sundheds Skaaler selv drak efter Prosodie.
Hvad skreven er paa Dansk, det agted han kun føye;
Paa Bogen kasted lidt sit Nomenclatorsk Øye,
Men til Ulykke først fik fat paa tredje Sang.
Han læsde, raabte: man seer Lærdoms Undergang.
Naar Lærde fange an med Lærdom at raillere,
Da en Barbaries - jeg tør ey sige meere.
En skulde have giort slig Bog, da jeg var Rus,
Han havde bleven brændt som en Hæreticus.
H:  Men, naar Hr. Svoger hør slig Snak og saadan Pralen,
Hvi beder han ey een at læse først Fortalen?
En anden viis kun smukt hen til Hans Michelsen,
Og siig: hvo græder, den sin Daler faaer igien.
Siig til den Tredie, der med slig Foragt det læste:
Det skreven er for Folk, ey for vor HErres Hæste;
Den fierde, der er vreed, og seer sin Characteer:
At, naar han ændrer sig, han der ey Sted har meer;
Den femte, der er fuld af saadan geistlig Iver:
At og ved Skuespil en Synder omvendt bliver.
Siig Børn at læse eet, et andet kloge Folk;
Af dem hver Nøgel har, og læser uden Tolk.
Siig andre, som i Paars Chronologien leeder,
Siig kun paa mine Ord, at det ey andet heeder,
En med en Liimstang gaae, og giøre sig til Nar.
Giv ikkun kortelig hver Censor saadant Svar.
See til, Hr. Svoger! at for alting I ey glemmer
Den lærde Skolemand og Disputatze-Kræmmer;
Om Romer-Hosebaand, siig, naar han disputeer,
At han Academie prostituerer meer.
Siig, naar han giør en Bog om Græske Under-Buxer,
At af den Sæd Foragt for Lærde Folk opvoxer;
Siig, at den tredie Sang mod lærd Pedanterie
For Universitetet er som Apologie.
Naar med Pedanterie de Lærde selv raillere,
Er Tegn, at alle ey besmittet dermed ere:
Naar han for Gloser slaaes, jeg dermed bruger Spil;
Siig, at han aabner Mund, men jeg den stopper til.
<!-- hehe -->T:  Hr. Svoger er saa god, dem saadant selv at sige;
Jeg vil imidlertid bag Døren staae og kige,
Og kun for Sikkerhed see an, om eders Krop,
Om eders Ryg kand mod Vognkieppe holde Trop.
Jeg vil, men ved mig selv, dem sagte Skields-Ord sige
Som en oprigtig Ven, og derpaa hiem mig snige.
Naar en skal have Hug for slig Apologie,
Da Svoger nærmest er. Jeg ellers derudi
Er heel betænksom; thi af Frygt jeg alting taaler,
Naar slig Censur jeg hør, jeg sidder, drikker Skaaler.
Ved saadan Leylighed jeg ofte ønsket har,
Gid at Hr. Svoger med Peer Paars paa Bloksbierg var.
H:  Ach! saadan Snak en Ven og Svoger ikke sømmer.
Hvo har fornuftig Siel, og saadant Skrift fordømmer?
Som bitter Medicin en sund Satire jo er,
Som en Chirurgisk Kniv, der heeler, naar den skier.
Den saarer Hierterne, men dennem siden læger,
Den først til Hevn, men strax til Kierlighed bevæger.
<!-- hehe -->T:  Ja den Bevægelse har gierne samme Skik,
Som hos Poëterne har Orphei Musik;
Den alting rører, ja saa kraftig stundom klinger,
At Steen om Ørene, og Stok paa Ryggen springer.
Jeg ey kand sige, om den anden Virkning har.
Hvo lide vil, at han afmales som en Nar?
- - er en Giek; maa han for Eder det ey være?
I maa for hannem jo ey Narre-Kappen bære.
Han er jo vel tilfreds, og nøyes med sin Stand,
Han sig fornøye selv og andre dermed kand.
- - Bøger, det er sandt, man seer heel ofte skrive,
Hvor med, ey nægtes, man jo Rotter kand forgive;
Lad andre læse, som har derudi Behag.
Hvis I Decanus var, det var en anden Sag;
Hvis ved Fundatz I nød var sligt at revidere,
Jeg vilde tie, og alt saadant pardonnere.
Det selsomt er: naar een beklakker sit Papir,
Som han selv haver kiøbt, I alarmered blir.
See, kiere Svoger! til, at I ved slige Noder
Paa Halsen ikke faaer all Verdens Urteboder;
Ved saadant Kræmere I jo i Skade før.
Af reent Papir man og ey Svovelstikker giør.
Hvor fik man Convolut til Flesk, til Sild, Medister?
Paa hvide Post-Papir man Spege-Lax ey rister;
Af saadan Bog i Hast man river ud et Blad,
Og giør til Fundament til Retter paa et Fad.
Hvis hver som Grotius, Erasmus skulde skrive,
En farlig dyr Tid paa Papir da vilde blive.
Een lad, een gierrig er, pedantisk, underlig;
Men viis mig een, der af slig Læsning ændrer sig.
Satire ham til Hævn og ey til Bedring driver;
Han er den samme, og Poëten hadet bliver.
Af en Satirisk Sæd see ikkun efter hvad
Opvoxer: det er Hævn, Forbittrelse og Had.
Man kaster udi Fleng, og en og anden rammer;
Hvo treffes, deraf ey forandres og sig skammer,
Men pønser kun paa Hevn. Skriv derfor sligt ey meer;
Skriv hvad I vil, men ey hvad Verdens Feyl beleer.
H:  I, kiere Svoger! kand med saadant ey mig skrække;
Man da, paa eders Ord, ey burde heller præke.
Subtilest Raillerie tidt største Force har.
Een taler reene Ord og siger: den er Nar,
Den Drukkenboldt, Coujon, den taabelig, udygtig,
Den Hoerkarl, gierrig, dum, den doven, og den flygtig.
En anden derimod er konstig og subtil;
Han straffer samme Feyl, men udi saadan Stiil:
- - stor Ærbødighed har for de gamle Fædre;
Af dennem seer man dog ham Noah mest at hædre,
Thi han de beste Raad gav Mennesket mod Tørst,
Han lærde Verdens Børn at plante Druer først.
- - sterk og hidsig Drik i Munden aldrig tager,
Han Viin og Brændeviin, ja Øll end ikke smager,
Undtagen eene naar upasselig han er;
Men han en Helbreds Stund fast aldrig har desvær!
- - af Medlidenhed for intet Folk curerer,
Sig glæder derfor, naar han hør, at Folk creperer;
Naar ingen meer er syg, han tidt om Aftenen
Gaaer ud, blesserer, for at læge Folk igien.
I - - Guds Dyrkelse man egen Iver skiønner:
Før han i Kirke gaaer at giøre sine Bønner,
Bedriver han en grov og en forsætlig Synd,
Med større Alvor at han læse kand, og Fynd.
- - Skrive-Geist man jo skinbarlig deraf kiender:
Paa alle Steder man dem seer i Folkes Hænder;
Ham giøres Ære, han det haver og forskyldt,
Han aldrig skrev et Vers, det blev jo strax forgyldt.
- -  synes ligesom han Dommere vil lære,
Og viise dem, at blind Justitia bør være;
Man derfor sovende i Retten hannem seer,
Persons Anseelse hos ham saa ikke er.
Det ofte giør mig ont, jeg høre maa med Smerte,
At man beskylde - - at have lidet Hierte:
Han har det snart for stort; thi udaf Vigtighed
Det en og anden gang i Maven siunker ned.
Saa dræber een subtilt, en anden Struben fatter,
Een slaar ihiel med Magt, en anden kun med Latter.
Man i Methoden dem kun differere seer,
Den samme Ting, kun ey paa samme Maade, skeer;
Men for Methodens skyld man dog hos een fordømmer
Det samme, som man i en andens Mund berømmer.
Straf derfor, Svoger! meer min Skrivemaade ey,
Straf og en Prædikant, som gaaer den samme Vey.
<!-- hehe -->T:  Jeg laste Autor kun, jeg laste ey hans Skrifter;
Een Roes, een Last fortien, og giør dog eens Bedrifter.
En General-Fiscal paa Fingre alle seer,
Fortiener derfor Priis; Thi det hans Embed er.
En anden, dertil som er ey autorisered,
Blir derfor billigen af alle censurered.
Hvo Eder sættet paa slig Dommer-Sæde har?
Troe mig, ved slig Censur man giør sig selv til Nar.
H:   Slig Nar var Socrates, slig Daare er hver Cato,
Hver Plautus, Seneca, hver Persius, hver Plato,
Hver Aristophanes, og hver Terentius,
Hver Juvenalis, ja enhver Philosophus.
Hvo dennem haver sat til Feyl at censurere?
Hvo giver dennem Lov til at moralisere?
Man seer sig jo med Lyst hos dennem udi Speyl,
Hvi hos mig eene just skal saadant kaldes Feyl?
<!-- hehe -->T:   Med Moralister hvo mod Verden sig vil væbne,
Maa underkaste sig og Moralisters Skiebne:
Det er ved Pennen at tilskrive sig Fortræd,
Ved andre Skrifter da man nyder Værdighed.
H:   Jeg veed, Invidia og Irus dem geleyde,
Der saadan Strænge rør, mod Verden føre Feyde.
Jeg sligt dog ændrer ey; min Musa er for kaad,
Den i Bevægelse tidt sætter saa mit Blod,
At jeg ey sove kand, før jeg i Pennen fører
Alt Galskab, Giekkerie, alt hvad jeg seer og hører.
Ved mindste Leylighed min Musa siger: Skriv,
Her er Materie, gak hen, Afrisning giv!
Jeg ofte siger ney med en Catonisk Mine;
Det hielper ey, thi jeg omdrives som Machine.
Jeg disputerer tidt, jeg bander, og seer suur;
Den leer, og siger: du ey ændrer din Natur.
<!-- hehe -->T:   Ach! skal man af sin Geist sig lade saa bedaare?
End om Hr. Svoger lod sig engang slaae en Aare,
End om han til Forsøg sig sætte lod Clysteer,
Maaskee han skulde ey moralisere meer.
Thi (her imellem os fortroeligt sagt, Monfrere!)
Naar I med eders Paars vil Verden reformere,
Hvor ærbar jeg end er, jeg dog i Hiertet leer,
Thi jeg en Don Quichot med rette Farve seer,
Der paa en Skindmær med en gammel rusten Klinge
Vil rense Jorder, og all Verdens Kiemper tvinge.
Man, for Eksempel, seer en Philosophisk Skat
Begraven i det Slag med Blok og Gunnilds Kat.
H:   Jeg vil, Hr. Soger! ey med eder tale meere;
I har en selsom Smag. Jeg kun vil appellere
Til denne gode Mand, der med Taalmodighed
Har høret alting an, og frem for andre veed
Og er beqvem at see en Ting med rette Øye;
Der Kiernen søger, ey med Skall sig lader nøye;
Hvis mindste Ord for mig er en gienstridig Dom,
Som for en Portugis en Canon giort i Rom.
Siig ubesværget da, døm mellem os, min Herre!
Hvad I i denne Punct kand see og udi fleere.
I den Apollo er, for andre, i vort Land,
Der paa Poëters Luth en Skurren høre kand;
I som ey eene lærd, men ogsaa er polered;
Med andre eder ey tilbage har studeret;
Hvis Hierne Liggendfæ af all slags Lærdom bær,
Men dog et Chaos ey, som manges, bleven er;
Er lærd, men ey Pedant; har Iver, ey Affecter;
Der elsker Sprog, men dog for Gloser ikke fægter;
Der seer, men dømmer ey; ey Censor er, men Tolk;
Der selv er lærd, men dog ey hader lærde Folk;
Kort, der besidder all den Skat, som Lærde pryder,
Alt, hvad de eye, har, undtagen deres Lyder:
Siig eders Tanke da om dette Katte-Slag,
Siig, om I læser det og med min Svogers Smag.
A:   Hør! jeg til eder mig kun vender, Monsieur Tøger!
Hans Mikkelsen for mig, for eder ey giør Bøger;
I tidt fordømmer det, som dog er størst Zirat.
Jeg beder, at I rør mig ey ved denne Kat.
Just den Passage meest jeg udaf alle skatter;
Den udi kort Begreb det heele Verk befatter.
I Nye Boder man det læser for at lee,
I store Gader dog Folk andet deri see.
Paa Anholt Mikkelsen en Rendesteen beskriver;
Af saadant Curtius meer censurered bliver,
End af en Clerico: han med sit lærde Skrift
Blessurer Autor gir, her dræbes han med Gift.
Fast intet er omsonst, hver Linie er Morale,
Anmerkninger og Text, samt Titul og Fortale.
Tidt sterkest Satyra det latterligste er.
I alle Bøger man ey finder Characteer
Paa visse Lyder, som man deri censurerer;
Thi han gemeene Feyl fast aldrig criticerer.
Maaskee, i Graven naar forraadnet er hans Krop,
Maaskee, naar ved hans Død all Avind holder op,
Man slaar paa anden Streng, i anden Tone spiller,
Man seer med Øyne det, man nu ey seer med Briller.
Lad være, Lærdom ey er skiulet derudi,
Lad være, at det er kun simpel Phantasie:
Et kunstigt Arbeyd, skiønt det er af ingen Nytte,
Med lærde Skrifter dog en Kiender ey vil bytte.
Man seer i Priis end et unyttig Contrafey,
Man for Æneæ skyld Maronem læser ey.
Jeg seer en Hoben Trøst tidt udi Brandtes Viiser;
Et Blad i Bordings Vers mod alle dem jeg priser.
Man med Forundring læs Homeri gyldne Bog
For Phantasiens skyld, ey for det Græske Tog.
Hvad af Petrarcha og Guarini kand man lære?
Af dem Italien dog haver største Ære.
Jeg bytter Bøger, som - - holder for en Skat,
For Tasso, ja kun for det Indfald om hans Kat.
Naar Spanien roses skal, man den jo ikke nævner,
Som skriver Lexica, og udaf Lærdom revner;
Man en Qvevedo, skiønt unyttig, nævner før,
Man Landets Ære en Cervantes kalde tør.
Skal Frankrig roses, paa Tapetet er Moliere,
Racine, Boileau, Corneille vi citere.
Man med Forundring læs end Sladder hos Scarron;
Man takker for sin Flid du Frêne, Mabillon:
Een Hoved bruger meest, en anden meere Hænder.
Man Geist af Poesie, og smukke Tanker kiender.
Vel Commentarier eens Lærdom vise kand,
Til Jurisdiction behøves vel Forstand;
Men det er dog ey hvad hos Viise Θειον heeder:
I Digt Philosophie, Genie man ikkun leeder.
Sæt en Trebatium mod Maro udi Rom,
Tribonianum sæt mod en Ovidium,
Moulin mod Boileau, Cujace mod Moliere;
Een skaffer Landet Ret, en anden skaffer Ære,
Een sig af Lærdom, een af Geist sig viiser rig,
Een klog, skarpsindig er; een er guddommelig.
H:   Jeg troer, min Herre! ey, han saadant applicerer,
Med store Skrifter at han mine comparerer,
Men saadant fører frem alleene til Beviis,
At ved unyttigt man tidt meest fortiener Priis.
Mod dem jeg taler kun, der mine Vers berømme,
Men som unyttige alleene dem fordømme;
Der vel bekiende, at det er en sindriig Bog,
Men sige: hvortil tien og nytter saadant dog?
Jeg skriver eene ey for at moralisere,
For Folk ey eene, men og Sproget at polere;
Min Pen uskyldig er, den skriver for at lee,
Jeg nævner tidt en A, jeg maler tidt en B,
Jeg stundom Navne, og Personer tidt opdigter,
Men skyder udi Fleng, i sær paa ingen sigter.
Med Troe og Øvrighed jeg aldrig Feyde før,
Men vel mod den, som til Stats-Criticus sig giør.
Jeg over Satyras end tidt satyriserer;
Saa tidt jeg Tempo seer, jeg med mig selv raillerer.
Til anden Satyra, troe mig, Hans Michelsen
Vel haver Hierne, men ey Blek, Papir, ey Pen.
</body>
</poem>

<poem id="holberg2002112629">
<head>
   <title>Poeten raader sin gamle Ven</title>
   <subtitle>
      <line>Jens Larsen fra at gifte sig.</line>
      <line></line>
      <line>Satyra IV.</line>
   </subtitle>
   <toctitle>Poeten raader sin gamle Ven</toctitle>
   <indextitle>Poeten raader sin gamle Ven</indextitle>
   <firstline>Hvad hører jeg for Snak! O Himmel! er det muelig,</firstline>
   <quality>korrektur1,kilde</quality>
</head>
<body>
Hvad hører jeg for Snak! O Himmel! er det muelig,
At du vil giftes nu, du dertil est saa duelig,
Som Peder Christensen, der for Capitulet
Med vaade Øyne stoed, om Naade bad, ey Ret?
Jeg sætte gierne vil, Jens Larsen! sligt til Side,
Jeg holder for, du giør ey saadant i Utide,
Du endnu frisk og stærk, du endnu dygtig est,
Du Kræfter haver som Mads Bryggers broget Hest,
Man endnu ey Muscat kand paa din Pande rive,
Man endnu Tyggemad dig ey i Mund skal give,
Din Hud til Pergament end ey forvandlet er,
Din Ryg man endnu ey saa krum, atlantisk seer,
Man paa din Isse ey kand endnu Lanter spille,
Du endnu Ritual kand læse uden Brille,
Du ey paa Bagen har halvfierdsindstyve Aar,
Som, om jeg mindes, du opfyldte overgaar;
Din Alder lettelig udregnes kand til prikke:
Vor Almanack, jeg troer, du nægter jo vel ikke
At tegne dette Aar med et og tyve Tal,
I Aarets Regning den dog ikke løber gal;
Man ved din Fødsels Tiid, Gert Bødker da var liden,
Man ey behøver en Kordt Dangst at regne Tiden.
Jeg regner intet sligt, din Alder hindrer ey;
Men er det derfor nok? Per Jensen siger ney:
Hans Hustrue over ham slet intet jo kand klage,
I Dygtighed hun fik ey bedre Ægte-Mage,
Han fast til Tvillinger at giøre dygtig er;
Hvi kommer, at man ham fast saa nedslagen seer,
Som Espen Advocat, naar bilagt blir en Trætte;
Som Töger, naar man vil Accisen høyre sætte
Paa Malt og Brændeviin; som Morten Spillemand
Mod Fastetider, naar hans Plov ey drives kand;
Som Paradises Vert, naar Politiens Svenne
Gudfrygtig blive, og vil Ont af Staden gienne;
Som Jesper Kromand, naar han udi Kirken hør,
At Præsten Drukkenskab til syndigt Levnet giør;
Han, som sig brysted før, som Hanen, naar den galer,
Som Herremænd, da man gav fire Snese Daler
For Tønde Hartkorn, ja saa stolt og modig gik,
Som Frantz til Attestatz, den Dag han Illum fik,
Som - -, da han sit Navn fik indført i Avisen,
Blev lærd for tvende Mark, thi det er gierne Prisen:
Hvi kommer, siger jeg, at han saa modløs er?
I hannem man jo meer Per Jensen ikke seer.
Det kommer deraf, at han har dit Sind til prikke.
En Timon aldrig kand i Ægtestand sig skikke:
Saa snart af Vinduet hans Kone ikkun seer,
Strax bilder han sig ind, at han Actæon er,
Han udi Speylet seer to Horn af Panden voxe,
Han frygter, han til Hiort forvandles eller Oxe.
See dig, Jens Larsen! kun paa hannem udi Speyl,
Du, som foruden det og haver andre Feyl:
Du for hver Skilling, som udgives, Fingre bider,
Du, som dig fast ey selv, end sige andre, lider,
Du, som en Flue ey kand lide staae paa Veg,
Og desforuden ey en Høne giør med Æg,
End sige dygtig er en Kone at forsyne,
Mon du dig bilder ind, en Pige er en Dyne,
Der bruges ikkun til at giøre Sengen varm?
Ach hvilket Forsæt! jeg fast sprække maa af Harm.
Om Qvindekiønnets Dyd jeg her vil intet tale,
Sligt findes ziirlig nok afmalt i Juvenale;
Jeg skriver Skandskrift ey, hans Fodspor ikke trær,
Saa plump Satyricus, saa galdefuld ey er;
Thi det stor Uret er, med ham at ville sige,
Ey findes Qvinde meer, ey heller dydig Pige.
Vel man bekiender, at, da Odin først fik Skiæg,
Og Thor den anden Gud ey krøben var af Æg,
At Dyd og Kydskhed var langt større da paa Jorden;
Ey Nisse eller Trold saa bange var for Torden,
Som en Hyrdinde for en ublue Hyrde var,
Enhver allene holdt sig til sit rette Par.
Men derfor følger ey, at Dyden reent er borte,
Der findes endnu jo en Rike, Mette, Dorthe,
En Anna, Elsabeth, Susanna, Barbara,
En Marthe, Ingeborg, en Abel, Agatha;
Hos dem ey mindre Dyd, end udi Odins Alder,
Kand findes, ja vel meer. Jeg derfor ey bifalder
En Juvenalis, som med sin forgiftig Pen
Greeb an det heele Kiøn, som fører Rok og Teen.
Med ham jeg ikke vil fra Ægteskab dig skrække,
Jeg hader af mit Sind ham og deslige Giække.
Jeg ikke laste vil det heele Qvindekiøn,
Og sige, at enhver er utroe, som er skiøn,
At ingen, som er riig, sin Husbond meget skiøtter,
At ingen, som er fød i Kiøbsted mere nytter
I en Huusholdning, end det femte Hiul i Vogn;
Der neppe findes een i hele Kirke-Sogn,
Der steege kand en Steeg, der lave kand en Kage,
Der elte ret kand Dey, et fattigt Brød kand bage,
Der lave kand en Sauce, der kaage kand en Grød,
Der ret forstaaer, hvad er, at legge Fisk i Blød;
Men derimod enhver en konstig Lanter spiller,
Hvorover raabe Hevn de gamle Huuspostiller.
Mit Forsæt ikke er at tale derom her;
En hidsig Tydsk Poët skabt dertil ene er.
Det er jo saa forslidt, at sige: en er graadig,
En anden udi Dragt og Klæder overdaadig,
Der skielder, ivrer sig, og lukker Øre til,
Naar Ammen siunger, og naar Pigen spinde vil;
Der paa en stakket Tid saa meget Thee kand drikke,
At Manden neppe har, hvorfor han sig en Strikke
Kand kiøbe, naar han vil sig hænge op af Sorg,
Ja neppe har Credit at tage en paa Borg.
En vil sig klæde paa de nye franske Moder,
En anden lære vil at siunge efter Noder;
Der neppe findes een, der gider tale Jydsk,
Jens Kremmers Kokke-Tøs deel Hilsen ud paa Tydsk.
Ja det alt kommen er saa vit med vore Qvinder,
At nye Moder som Naturen overvinder,
At de, som selsomt er, end kysse ey paa dansk,
Det er formeget plumpt, de rekke Kind paa fransk.
Per Vognmands Dotter gaar med skiønne Falbelader ...
Og andet saadant meer. Jeg agter det for Sladder;
Jeg derom taler ey, omskiønt det alt var sandt;
Man tænkte ellers, at jeg var en Postillant.
Min Viise gaar ey saa, som jeg for dig vil qvæde;
Der gives andre Ting, som Øyne pleye væde,
Som saadan Mand, som du, kand legge snart i Grav,
Saa snart du kommen er i gifte Folkes Lav.
Hvor kostbar Friehed er, derpaa kand ingen skiønne,
Den lignes kand mod Guld, som Guldet mod en Bønne;
Saa snart den borte er, man merker allerførst,
At den af alle Ting maa agtes best og størst.
Du tænker, naar du seer forliebte Folk at spille:
Gid jeg var i den Stand! men det er kun en Brille,
Din Næse settes paa; det er en stakket Lyst,
Som neppe vare vil for dig fra Vaar til Høst.
Saa snart den Elskovs Ild, som først i dig optændes,
Udrases, man skal see, hvor Bladet strax omvendes;
Du savne Frihed skal, naar Blodet bliver koldt,
Og raabe maa forseent: O Himmel! jeg er soldt.
Af Elskovs falske Skin hvi lod jeg mig bedrage!
Min ædle Frihed, som mig gav saa søde Dage,
Bortsmeltet er. Mon jeg er Mester meer i Huus?
Hvad er slig Kiærlighed vel andet end en Ruus,
Som glæder Hierte, Sind? men naar den er udsovet,
Man raaber: Væ min Ryg, Hr. Doctor, væ mit Hoved!
Den Lyst jeg dyrt har kiøbt. Gid Fanden drikke meer!
Hr. - -! vær saa god at sætte mig Clisteer.
Ja Elskovs søde Ruus, den værre med os spiller,
Hvo deraf bliver siug, ham hielper ingen Piller;
I Beckers Apotek ey alle Krukker kand
Til rette hielpe vor ny-gifte gamle Mand.
Naar Ungdom blir forliebt, paa Gifte-Tanker falder,
Det heel naturligt er, det Kiærlighed man kalder;
Men en Jens Larsen, naar han Elskovs Griller faar,
Det heeder Feber, som snart kommer, og snart gaar.
Om gamle Ingeborg fik Lyst til Masqverade,
Jeg, som for Sygdom, strax lod hende aarelade.
En Ganymedes Top med Drenge spille kand,
En Nestor saadant giør, og dømmes fra Forstand.
Saa snart du bliver gift, du ryster dine Lænker;
Jeg raader derfor dig, Jens Larsen! du betænker,
At hos graahærdet Mænd sligt er kun Raserie.
Saa vist det angrer dig, som 5 og 5 er ti.
Kand en ung Pige saa en gammel Karl bedaare?
Gak hen, udstræk dit Been, og lad dig slaae en Aare.
Om det ey hielpe kand, da raader jeg, du gaar
Til Anticyram, hvor der findes Ellebor,
Som redder tit i Nød, fordriver slige Griller,
Naar intet hielper meer, ey Doctor eller Piller.
Troe mig, jeg er Prophet, jeg fører ingen Snak.
En Qvinde skiftes ey, som Horbows Almanack;
Den dig i Kløer faaer, den stedse dig beholder.
Du svare hertil kand: min Svoger Jacob Bolder,
Han blev jo herlig gift; han fik en hiertens Viv.
Hvo pokker nægter det? Jens Larsen! spar mit Liv,
Jeg ærgrer mig ihiel, om du vil mig bebreyde,
At jeg med Qvinde-Kiøn vil føre Krig og Feyde.
Det synes da, som du min Meening ey forstaar,
Jeg andre ey, men dig paa Klingen eene gaar.
Jeg siger, Ægtestand har bittre, søde Dage;
Du Part vil kun i Sorg, men Glæden ikke tage.
Jeg har jo aldrig sagt, at der er ingen god;
Men nægter derfor ey, om Døden for mig stod,
At du med Billighed en gammel Giæk maa heede,
Der kand sig lade saa af Kiærlighed forleede.
Jeg setter, at du faaer en Qvinde, der med Dyd
Saa høyt begavet er, som Landsbye Degn med Lyd;
Der bringer i dit Huus saa mange Penge-Poser,
Som Staader Pialter har, som - - er rig paa Gloser;
Der frugtbar er paa Børn, som den sneehvide Soe,
Der fandtes i det Land, Latinerne beboe;
Der Feyl og Laster har saa faa, som jeg har Penge,
Sit Huus regiere kand, som Morten stemme Strenge;
Der yndig, dydig er, beleven, flittig, skiøn;
Der trættes ey med Folk, naar de skal have Løn
Der Hosbonds Venner, ja (som rart er) Svigermoder
Ey mindre haver kiær, end Jesper Sang og Noder;
Der ærlig er og kydsk, sin Hosbond huld og troe;
Der buldrer ey med Folk, forstyrrer Mandens Roe;
Der seer ey paa ham suurt, om til sin Kammer-Pige
Han Øye kaster lidt. Hvad kand jeg meere sige?
Enhver maa tilstaae, at jeg gavmild mod dig er;
Enhver, der giftes vil, sig ønsker vel ey meer?
Til saadant Ægteskab jeg Vey for dig vil bane,
Skiønt saadan Qvinde er saa rar, som sorte Svane.
Nu est du lykkelig, din Næse naaer i Skye;
Tør nogen understaae i heele Land og Bye
At ligne sig med dig? I som ey giftes ville,
Seer, speyler eder paa Jens Larsen og Pernille,
Gaar, henger eder op af Avind og Fortred,
I som hans Daarlighed tilforne har beleed.
Saa kand du nogen Tid mod dem slaae Knep i Lomme;
Men naar den første Ild er past, et Aar er omme,
Man spørger dig: hvor nu, Jens Larsen! hvor er fat?
Bag Øret du dig klaar, som Munkes sorte Kat,
Der ventede ont Veyr. Du har ey mere Hierte,
Du færdig er at døe af idel Sorg og Smerte,
Du finder Kiærlighed ey meer hos dig saa heed,
Hvad Aarsag der er til, du selv fast ikke veed.
Man hør dig sukke sterkt, af hiertens Vrede fnyse,
Og raabe overlydt: kand Elskov saa bortfryse
I stakket Tid? Jeg troer, man haver mig forgiort:
Min Hustrue, som saa hvid mig syntes, er nu sort.
Mon jeg er bleven blind? Det er jo min Pernille,
Med hvilken all min Lyst tilforne var at spille.
Jeg Øyne gnikker, meen, at Synen Aarsag er ;
Men det ey hielper, jeg Pernille meer ey seer.
Det lidt for tiligt er, Jens Larsen! saa at græde;
Jeg neppe har min Sang for dig begyndt at qvæde:
Slig Sorg ey lignes kand, ey agtes ved et Haar
Mod hvad tilbage er, og endnu forestaar.
Din Hustru bliver syg, - - - giver Varsel,
Hun er frugtsommelig, og laver flux til Barsel.
Du venter strax en Søn, du holder Øret stift,
Fortryder ikke meer, at du est bleven gift.
Du raadslaar Dag og Nat med Marthe Jorde-Moder,
Hun er din beste Ven, skiønt du i hendes Noder
Har aldrig havt Behag. Hun meen, du faar en Søn;
Du græder udaf Fryd, og lover hende Løn.
Men tænk, Jens Larsen! kun, naar man dig lader sige:
Pernille er forløst, har faaet en dødfød Pige;
Hvad vil da blive af? tænk, at du est en Mand,
Der udi mindste Sorg dig ikke skikke kand.
Hvor vil du tage da af Sted, hvor vil du vraale,
Naar foreskienkes dig saa tilig bittre Skaale!
Jeg sætter, at du bær bestandig dette Kaars,
Jeg sætter, her i at du est en Peder Paars:
Du trøster dig igien, forventer bedre Skiebne,
Du denne gang kand med Spartanisk Mod dig væbne,
Du siger ved dig selv: Jens Larsen! vær ved Mod,
Min Hustru kommer nok engang igien paa Fod;
Jeg maa forsøge, om jeg bedre kand arbeyde,
Jeg haaber, Lykken vil ey længer med mig feyde.
Saa trøster du dig selv, du faaer hvad du attraar,
Din Hustru anden gang sig bedre for dig staar:
Hun blir igien forløst, hun anden Søn dig føder.
Den Lykke er jo stor, den all din Sorg forsøder.
Strax kommer i dit Huus det hele Naboelav,
Din Svigerfader selv, som krumpen gaar ved Stav.
Nu troer jeg, siger han, du Nille meer ey hader.
Ach see det kiere Barn, hvor ligt er det sin Fader!
Strax giøres Giestebud, og drikkes lystig om.
Jens Larsen kand ey see et Glas at være tom,
Han ingen gir Qvarteer, han ingen Polak lider:
Jens Kræmmer! er det ret i slige gyldne Tider
At lade Kruset staae? vær snar, drik ud dit Glas.
Frisk op! jeg har nu paa Pernille faaet Has.
Saa drikker, støyer man, enhver er reent af lave
Af Øll og Brændeviin, som fører Krig i Mave;
Der fattes andet ey, end Marthe Jordemoer
Canoniseres skal med Instrumenters Chor.
Naar Himmelen er klar, naar Fuglene sig fryder,
Naar Veiret stille er, en liden Skye frembryder,
Der tit i Øyeblik giør Himmelen saa graae,
Som den var angenem, som den tilforn var blaae;
Planeter, Stierne, Soel, det kiere Verdens Øye,
Bedekkes af en Skye. Giv Agt, Jens Larsen! nøye:
Naar alting for dig leer og smiler i dit Huus,
Du vente maa en Storm. Drik dig ey flere Ruus,
Men nøye eftertænk, at tusind Ting kand møde
I Ægtestand, som kand dig ærgre fast til døde.
Din lille Lars blir syg, du veedst ey selv hvoraf,
Men Døden stræber hart. Gid jeg var i min Grav!
Af Utaalmodighed du raaber; Ach Hr. Docter!
Mon Drengen leve kand? See hvilke haarde Togter
Jeg arme Mand staar ud: det var min eene Søn,
Som jeg forhvervet har af Gud med megen Bøn.
Din Hustrue frugtbar er, hun fleere Børn dig føder;
Du bliver glad igien, sligt all din Sorg forsøder,
Du ligner hende ved en fæd og frugtbar Mark,
Du bryster dig, at du est bleven Patriarch.
Det glædeligt vel er, saa mange Børn at have,
Og billig regnes kand for Himlens store Gave,
See egne Billeder, som jeg af Høflighed
Vil sætte at du selv har giort og kiendes ved.
Men naar man Glæden i en Veyeskaal vil legge,
Og i en anden Sorg, og see af hvilke begge
Der veyer, trykker meest, man finder, at Fortred
Mod Glæden vigtig er, og trykker Skaalen ned.
Saa længe Børn er smaa, og maa sig lade bære,
De koster ey vel stort, de kand ey meget tære;
Forældre derimod er altid udi Frygt,
Endskiønt dem fattes ey Opvartning eller Rygt,
At høre meget Ont, som dem kand vederfare;
Det hielper ofte lidt, at man en mægtig Skare
Af Barnepiger har, af Ammer, som med Flid
Opvarte maa enhver; Nu en, nu anden Tid
Du høre maa med Sorg, Fortred og Hierte-klappen,
Lars faldt med Stoelen om, Mads hovedkulds af Trappen,
I Fingeren sig skar Maria med en Kniv,
Pernille med en Sax har bragt sig fast om Liv,
Jens brød sit Been i tu, Peer fik et Hul i Panden,
Niels viklede sin Fod, Paul stødte sig paa Kanden,
Hans har udi sin Hals en mægtig Knappenaal,
Frans hart ad briste vil, har sig forædt af Kaal,
Dorthea man med Magt skal trække udi Skole,
Hun trodsig er og stiv, fast som en utemt Fole,
Hieronymus den er en slem vanartig Dreng,
Det er fast ingen Nat, han - - jo i Seng.
Hver Øyeblik du faaer slig skiøn Music at høre,
Du mister all din Lyst til fleere Børn at giøre.
Det eneste, hvormed du da dig trøste kand,
Er at de voxe snart, faae Skiønsomhed, Forstand;<note>Her supponeres: om han kunde leve saa længe; hvilket var dog ikke unaturligt.</note>
Du meener, at du saa ey Uroe meer kand have,
Og at desbedre da de holdes kand i Ave.
I din Tragoedie det er en anden Act,
Musiqven kommer kun hen udi anden Tact,
Som er langt meere svær: en Søn vil lære fægte,
En anden, værre er, vil Kammer-Pigen ægte,
Det du samtykke maa, han hende kom for nær,
Hun, med Permission at sige, svanger er.
Een reyser uden Lands, tilsætter mange Penge,
En anden kommen er i Gield, og vil sig henge.
Een stiv, haardnakket er, og giver knubbet Ord,
En anden hører man at have giort et Mord.
Lucia finder du paa Trappen med Skolmester.
Frans, Peer studere ey, vil ikke være Præster.
Jeg vil ey tale om, hvad andet forestaar
For den, der tage sig en Kone vil ved Laar.
Den mindste Deel jeg kun har denne gang opregnet,
Hos Juvenalem meer af saadant er antegnet;
Jeg Piben stikker ind, ey fælder saadan Dom,
Jeg troer, at Qvindekiøn var slemmere til Rom,
Jeg seer, at ingen Ting har kundet ham befalde,
Jeg troer, han laster ey af Iver, men af Galde.
Slig Vise jeg for dig, Jens Larsen! siunger ey,
Jeg skyder andre Skud, jeg gaaer en anden Vey.
Jeg troer, hos begge Kiøn der findes lige Dyder;
Jeg givet haver dig en Qvinde uden Lyder,
Ja det som mere er, jeg siger, Ægte-Stand
Medfører tusind Ting, som Sorg forsøde kand.
Men du, af saadant Sind som er, af saadan Alder,
Dit Forsæt aldrig jeg i Ævighed bifalder.
Jeg kiender din Humeur, din Tilstand paa et Haar,
Jeg er forsikret om, at omendskiønt du faaer
En Hustrue, som du dig kand ønske og begiære,
Dig dog alligevel Fortræd vil daglig tære.
Betænk, Jens Larsen! du jo est en gammel Knark;
Med saadan usel Plov ey pløyes kand en Mark.
En ung Diana dig jo let til Hiort kand giøre.
Kand med Hanreders Trøst om Munden man dig smøre?
Ney, det ey hielper dig, som saa nedslagen er,
Fast ingen Trøst for dig i samme Bog jeg seer.
En gammel Mand, som tar en ung og deylig Pige,
Saa dannet være maa, som her jeg kort vil sige:
Han maa ey være af et tungt, bedrøvet Sind,
Maa alting see, men dog sig stille stundum blind;
Om han i Ægte-Stand har en Socratisk Skiebne,
Han mod Xantippe maa Socratisk sig bevæbne:
Saa tit med haarde Ord hun løs paa hannem gaaer,
Han sig maa bilde ind, at han Caresser faaer;
Om haardere Confect, om Hug for hannem vanker,
Han tænke maa, hun Støv af Klæderne kun banker;
Om hans Xantippe et Vandbekken paa ham slaar,
Han tenke maa: kand skee at det Regndraaber var.
Han over alting ey maa søge sig at hevne,
Ey for Galanterie til Tamper-Retten stevne,
Men heller tænke: jeg maaskee tvesiunet er,
Om han en anden Mand i Seng med hende seer.
Han for sin Æres skyld maa heller holde Mine,
Maa være følesløs, og gaae som en Machine,
Om alting tvivle, og agere Scepticus,
Mod Messalina han maa være Claudius.
Om bedre Skiebne er, om Lykken det saa laver,
At han en Hustru faaer af store Sindets Gaver,
Han da skarpsindig som en Argus være maa,
Han vide maa hver Dyd i sær at skiønne paa,
I Hiertet finde, at den Skat han har i eye,
Mod all Uleylighed, Fortred og Sorg kand veye.
Den, der er dannet saa, med slige Gaver skabt,
Om han sig gifter, har han dog slet intet tabt;
Han heller derfor skal af mig berømmet blive,
Jeg paa hans Brude-Seng vil imprimatur skrive;
Af saadant Forsæt da jeg ikke meere leer,
Skiønt han har Kragens Aar, naar Sindet munter er.
Men du, Jens Larsen! jeg dig kiender jo til prikke,
Du udi Modgang dig har aldrig kundet skikke;
Du skiønner ey paa godt; om du en Caja faaer,
Om en Lucretia, det dog ey bedre gaaer.
Du siger vel, maa skee, jeg ey om Nytten taler,
Jeg kun Uleylighed i Ægte-Stand afmaler.
Du forestille kand: naar jeg er skrøbelig,
Jeg savne maa den, som skal vederqvæge mig,
Der Deel kand tage i min Lidelse og Smerte,
Der for mig smigre kand, mig kalde lille Hierte,
Der ved mit Hovedgierd kand sidde heele Dag,
Og sige: Lille Jens! hvori har du Behag?
Det er kun Snak; man dig, Jens Larsen! vil kun drille.
Mon udaf Kiærlighed bevæget er Pernille
Til saadant Ægteskab, at giftes med en Mand,
Der skaldet er, og har i Munden ey en Tand?
Mon derfor hun maaskee dig kand for andre lide,
For du est tandløs, og din Kone ey kand bide?
Ach ney, Jens Larsen! ney! hun veed, at du est rig;
Hun med dit Skriin, ey med Jens Larsen gifter sig.
Om mig betroed var din Vielse at giøre,
Jeg ey Betænkning tog slig Formular at føre:
Jeg spørger Eder ad Pernille! om I er
Af Hiertens Grund beraad med dennes Lediker
At gifte Eder, med Jens Larsens Guld og Croner,
Med anden gangbar Mynt og Obligationer.
Hun sværger, at hun dig for Midler ey har kier;
Slig Protestation dog giøres af enhver.
Nu gamle Kierlinger sig gifte og med Drenge,
Strax efter Bryllupet er reede sig at henge;
Naar Vielsen er giort, man fører anden Snak,
Man siger: Bestemoer! gid I var Almanak.
Hun, som saa deylig var den Tid man blev forlovet,
I Øyne stikker da som et Skabilken-Hoved.
Naar Testament er giort, den Blinde Synen faaer,
Den, Venus var i Fior, Medusa er i Aar.
Lad dig ey sætte saa paa Næsen falske Briller;
Du veedst, at lige Børn jo best tilsammen spiller.
Citeer af andre Folk Exempler for mig ey;
Den halve Stad, jeg veed, jo gaaer den samme Vey.
En Jason tager nu en Baucis, ey Medea;
Den unge Hyrde ey sig gifter med Astræa,
Med Thisbe Pyramus sig ey forlover meer,
Fast alle Giftermaal man mod Naturen seer.
Men mon ved andres Feyl man sine kand besmykke?
Følg andre efter, lav dig og paa andres Lykke;
Gak kun din Broders Vey, forspil med ham dit Kort,
Faa Skiønhed, Hugg og Horn, til Oxe bliv og Hiort.
See kun til næste Huus, vor Naboe-Kone Liske
Sin Spille-Bue nu kun bruger til en Piske;
Hun spiller nu ey meer paa Luth og paa Citar,
Men paa Hans Jensens Rygg nu Tacten ikkun slaar.
Den Engel-søde Røst han hører nu ey meere,
Men naar hun aabner Mund, saa maa han tremulere.
Vor Venus Elskovs Vers for sin Adonis sang;
Nu spilles ikke meer, nu høres anden Klang.
Du farer vild, hvis du dig anden Lykke venter.
Man ey foreener let to stridend Elementer;
Dit gamle Legeme et Sneehuus lignes ved,
Sæt deri Kakkelovn, det smeltes, falder ned.
Med Eddik flygtig Salt forsøg kun at melere,
See, hvor slig Blanding strax vil stride, operere.
Tænk, hvilken Sympatie man her forvente kand:
Hun er i fulde Aar, du en bedaget Mand.
Til gamle Klæder sig ey skikker nye Lapper,
Paa Vadmels Trøye man ey sætter Fløyels Knapper.
Hvo sig saa prydede, skiønt han min Broder var,
Jeg ham for Broder holdt, men ogsaa for en Nar.
Men hør, en Herlighed jeg dig vil dog fortælle,
Som du kand nyde ved en saadan Ægtefælle:
Du gaaer frugtsommelig jo med en Characteer,
Du frygter, at man din Ærgierrighed beleer;
Med saadan Leylighed, jeg haaber, du saa mager,
At din Pernille Skyld for saadant sig paatager.
Du sige kand: jeg blev Jens Larsen for min Part,
Ey Titel skiøtter; men man kiender Qvinders Art,
Man Fruentimmer maa i slige Sager føye,
De unge Koner ey med deres Stand sig nøye:
Pernille Larsens det er jo saa gammel dags,
Ney! Frue og Madam samt andet saadant slags
Det haver anden Art, det udi Øret klinger.
Siig, du har ingen Roe for hende, hun dig tvinger;
Saa giør de fleeste Mænd, de saa besmykke sig,
For den Post Qvindekiøn dem er umistelig.
I mange andre Feyl de til Dek-Mantel tiene;
Vi selv os Hænder toe, og ville være reene,
Skiønt at i mange Feyl vi dennem overgaae.
Hvad Konen raader fra, hun sig paatage maa,
Naar Manden selv er ond, strax Qvinden Rasmus heeder,
Han selv er Hoved-Mand, dog Konen ham forleeder,
Han selv er gierig, og dog ofte sige tør:
Jeg for min Hustrus skyld et saadant Levnet før.
Naar mod hans Overdaad hans Skrifte-Fader taler,
Sit store Huus-Kors han med Taare strax afmaler:
I skulde ikke troe, Jer Vel-ærværdighed!
Hvad jeg maa giøre for i Huus at have Fred;
Mon for min egen skyld jeg Hest og Vogn vel holder?
Ney, Qvinde-Hovmod det, Hr. Pastor! alt forvolder.
Saa en Lucullus tit, saa en Apicius
Blir ofte uforskyldt til en Philosophus.
Men tøv, Jens Larsen! lidt; jeg fast det beste glemmer:
Naar du dig aabenbar at tage Gaver skiemmer,
Beed Konen tage dem i sin Eenfoldighed,
Anstil dig, som at du selv intet deraf veed.
Beed hende sige: Hvis min Mand det fik at vide,
Jeg vist en Diævel fik, og meget maatte lide.
Beed hende sige, at du est en ærlig Mand,
Du aldrig selv tar Skienk, men kun paa anden Haand.
Tænk kun, Jens Larsen! hvad der vilde af os blive,
Om Qvinder blev rebelsk, og Bøger vilde skrive;
Om Juvenalis Geist kom paa en Agatha,
Og vilde give os en siette Satyra,
Da stode jeg og du og andre i en Maade,
Som Skorsteens Katte vi bag Ørene os klaade.
See da den Fordeel, som du faaer ved Ægte-Stand,
See ogsaa, om den mod Fortreden veye kand.
At jeg den Vey har ey mig dristet at begive,
Dets rette Aarsag jeg har aldrig villet skrive.
Det ikke Penge-Sorg alene voldet har;
En liden Hendelse mig haver giort til Nar,
Mig haver skrækket fra mit Forsæt at forhale.
Jg blues, skiemmes ved om saadant her at tale;
Jeg vil kun derfor dig i Øret viske ind,
Men ønsker dig, at du maa blive lam og blind,
At inden Aar dig maa af Panden voxe Takker,
Hvis det, jeg dig betroer, du ud af Skolen snakker;
I din Pernille du en Jesabel maa faae,
At dig ey bedre end en Claudio skal gaae,
At af Jens Larsen man Actæon dig omdøber,
Hvis du ey tier still, hvis du mig her i røber.
Jeg engang ... ach jeg tør ey derom tale meer!
Jeg frygter, at du mig, Jens Larsen! kun beleer;
Jeg vil ey, at man mig skal Overtroe bebreyde,
Med saadan Lyde jeg har altid føret Feyde.
Jeg engang Lyst bekom, at see i Tærning-Bog,
Jeg vilde, arme Giek, for Tiden være klog,
Jeg vilde deraf see i Ægteskab min Lykke,
Men traf i Bogen paa et meget hesligt Stykke.
Jeg kasted anden gang, og fik de samme Ord,
Af Vrede slengede da Bogen under Bord.
Det samme skidet Vers betog mig gandske Modet;
En Alteration mig sidder end i Blodet,
Endskiønt jeg veed, at det er idel Giekkerie.
Det Vers, som jeg da fik, har saadan Melodie:
Du meener, at du faaer en Jomfrue og en Dame,
Men vogt dig for et Dyr, som heeder Maren Amme.
</body>
</poem>
</workbody>
</kalliopework>

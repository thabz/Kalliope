<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1812" author="ingemann" status="complete" type="poetry">
<workhead>
   <title>Digte. Anden Deel</title>
   <year>1812</year>
   <notes>
      <note>Stavemåde og tegnsætning følger samvittighedsfuldt originaludgaven, kun indlysende fejl er rettet og i alle tilfælde med originalens ordlyd citeret i digtnoten, så læseren selv kan vurdere berretigelsen af en emendation.</note>
      <note>Noter med en foranstillet asterisk er Ingemanns egne.</note>
   </notes>
   <pictures>
       <picture type="titlepage" src="1812-p1.jpg">Titelbladet lyder ,,Digte / af / B. S. Ingemann. // Anden Deel. // Kjøbenhavn 1812. / Trykt paa Forfatterens Forlag / hos Boas Brünnich.''.</picture>
   </pictures>
    <source facsimile="115308068517_color.pdf" facsimile-pages-num="694" facsimile-pages-offset="312">B. S. Ingemann: <i>Digte</i>, Anden Deel, Forfatterens Forlag, Kbh., 1812.</source>
   <quality>korrektur1,korrektur2,kilde,side</quality>
</workhead>
<workbody>

<poem id="ingemann2002092301">
<head>
   <title>Prolog</title>
   <toctitle>Prolog</toctitle>
   <indextitle>Prolog</indextitle>
   <firstline>Med Fryd jeg atter Luthen stemmer</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="1-3"/>
   <quality>korrektur1,korrektur2,kilde,side</quality>
</head>
<body>
Med Fryd jeg atter Luthen stemmer;
    Thi sød er Hjertets stærke Trang:
Hvad det saa varmt, saa inderligt fornemmer,
    Det lydt udaande maa i Sang.
Alt bæver Haanden mindre, naar den glider
    Henover Strængens Guld;
Thi hvor den unge Sanger let fremskrider,
    En ædel Kreds staaer lyttende og huld.
Du, hvem min Luths de første Melodier
    Ei svævede uhørt forbi,
Du, som har fulgt de spæde Phantasier
    Paa deres tit ujevne Stie!
Dig helliger jeg med et takfuldt Hjerte
    Min nye Strængeleeg,
Hver Tone, som mig Sanggudinden lærte,
Ved Stjerners Blink, naar mine Længsler steeg.
O! hvis de Toner rene Gjenlyd vare
Af rene Sjæles skjulte Citherklang,
Da skulde de harmonisk aabenbare
Hvad Mange følede, men Ingen sang.
Ja greb min Haand de dybe Grundaccorder,
Som i Naturens Harpe skjuler sig,
Da var min Qvad, - ak! hvad den her ei vorder -
O! Evighed, en Røst fra dig.
Dog kan kun dunkelt Skjalden stamme
Hvad dunkelt kun han ahne, drømme kan,
Og brænder Evighedens lyse Flamme
Som blege Nordlys kun i Tidens Taageland;
Saa hører dog de svage Toner,
Som hvidske tyst om Kjærlighed!
Og øin hvert Glimt fra fjerne, høye Zoner,
Som gjennem Taagen glimter ned!
Held mig! hvis Hippogriffen svinger
De Elskende til Phantasiens Borg;
Held mig! hvis Melpomene bringer
Et Glimt af høy're Glæde i sin Sorg!!
</body>
</poem>

<poem id="ingemann2002092302">
<head>
   <title>Dannemark til Norge</title>
   <subtitle>(den 11 Decbr. 1811.)</subtitle>
   <firstline>Lyt til Jubelsang fra Herthas Strand!</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="4-7"/>
   <dates>
       <event>1811-12-11</event>
   </dates>
   <quality>korrektur1,korrektur2,kilde,side</quality>
</head>
<body>
Lyt til Jubelsang fra Herthas Strand!
    <i>Norrig!</i> gamle Broderland!
Qvadet tone blidt mod dine Kyster!
Hør! saa sjunger Dania din Søster.

Evig tro mit Hjerte mod dig slaaer,
    Gamle Bjergmand, stærk og stor!
Kjærlig Slettens Møe sig til dig klynger;
Thi <i>een</i> Faders Arme os omslynger.

Længe stod du barsk paa høyen Fjeld:
    Fjernt sang Musers Kildevæld;
Men de sused dine Graners Skove,
Og den taug den underfulde Vove.

Pindi Døttre svæved dig forbi,
    Boede ei paa Klippestie;
Danas Bøgelunde dem beskygged,
Og paa Sletten de et Tempel bygged.

Lydt fra Templets høie Sale lød
    Vaarens Sange, liflig, sød,
Og i Flammebølger de fremvælted,
Vintersneen paa din Isse smelted.

Mægtig Attraa dine Sønner drev,
    Fra dit Faderbryst dem rev:
Over bundløs Grav og sorten Bølge
Maatte de den dybe Længsel følge.

Frem de treen i Templets Hvælvinger,
    Reiste mangent Altar der,
Som i gyldne Straaleglands skal lue,
Til du brister, Nordens Himmelbue!

Ja vær stolt! du Kæmpeland i Nord!
    Dine Sønners Roes er stor:
Ei blot Helte de til Himlen komme,
- Helgener fra Musens Helligdomme.

Viisdoms Altar fromt de ofred paa,
    Gunstig det Gudinden saae,
Og nu vil hun høyt sin Arne bygge
Mellem Bjerge, under Graners Skygge.

Did henover Hav i Dands bortgaaer
    Gratiers og Musers Chor;
Helicon blandt Klipperne de finde!
Aganipper styrte fra dets Tinde!

Fast som Dovre Viisdomsborgen staae!
    Ei i Evighed forgaae!
Hellig den mod Stjernerne sig hæve!
Og en Genius den huld omsvæve!

Du, hvem Gud gav doppelt Spiir i Haand,
    Tvillingrigets lyse Aand!
Hvad du grunded viselig paa Fjelde
Staaer i Tidens Hav, trods Stormens Vælde.

Derfor toner Fryd fra Herthas Strand;
    Hør det! gamle Broderland!
,,Held dig!" siunger høyt fra sine Kyster,
Dania din elskte Tvillingsøster.
</body>
</poem>

<poem id="ingemann2002092303">
<head>
   <title>Næssegreven</title>
   <subtitle>
      <line>Romance</line>
      <line>(efter et Møensk Sagn.)</line>
   </subtitle>
   <firstline>Naar Stormen hviner ved Midnatstid</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="8-11"/>
   <quality>korrektur1,korrektur2,kilde,side</quality>
</head>
<body>
Naar Stormen hviner ved Midnatstid,
    Naar Ulvene tude i Skoven,
Naar Bølgen slaaer fort mod Klippens Krid,
    Og Skibbrudne jamre fra Voven;
Da rider et Spøgels paa Fjeldets Rand,
Og hyler, og slynger en gnistrende Brand,
    Naar Sol farver Klippernes Tinde,
    Det Spøgels i Havet mon svinde.

Og Sagnet ganger saa viden om Øe,
    Om Næssegreven hin gramme:
Han lured i Hulen ved vildene Søe,
    Hver skibbruden Mand at annamme;
Han plyndred og klædte dem nøgen af,
Og styrted dem saa i den dybe Grav,
    Og samlede Guldet hin røde,
    Med Purpur og Vinen den søde.

Om Dagen sad han ved breden Bord,
    Og tømte den sølverne Kande,
Og klædte sig herlig i Silke og Moor,
    Alt fra de fremmede Lande.
Naar Natten var sort, og Stormen var vild,
Da red han paa Fjeldet med flammende Ild,
    Det Søemanden saae i det Fjerne,
    Og fulgte den troløse Stjerne.

Men Fakkelen ledte paa Klipper og Rev,
    Og paa de farlige Grunde,
De Kystfarers Skatte til Stranden drev,
    Mens Eierne sjunke tilbunde.
Og undgik Nogen den bratte Død,
Og paa en Planke til Landet flød;
    Uhyret flux Svømmeren mødte,
    Og grum fra Livsbredden stødte.

Men engang drev der et Vrag paa Strand,
    Slet Ingen af Bølgen blev sparet,
Paa Klippen sad kun en eenlig Mand,
    Af Morgensolen opklaret.
En Pilgrim var det saa from i Hu,
Fra Jorsal maatte han stunde nu,
    Et Guldkors han med sig mon bære
    Med Christ vor korsfæstede Herre.

Han trykked den Frelsermand til sit Bryst,
    Mod Himlen stirred hans Øye,
Paa Jorden søgte han ingen Trøst;
    Men kun hos Gud i det Høye.
Det saae den Røver fra høyen Land,
Han loe og stødte sin Baad fra Strand:
    Ham rørte kun Guldet det blanke;
    Men ikke den hellige Tanke.

Med venlig Mine, med blodigt Sind,
    Næsgreven mod Klippen henglider;
Om Morderen suser en Nordenvind,
    Saa rolig den Pillegrim sidder.
I Haanden glindser det røde Guld,
Og om hans Tinding sig underfuld
    En straalende Glorie tegner:
    Næsgreven det skuer og blegner.

Og som han hæver den Haand, saa fræk,
    At gribe det hellige Billed,
Da isner hans Hjerte af Helvedes Skræk,
    Og blodige Sveddraaber trilled;
Han hyled, og styrted mod Klippen død,
Og Hjernen rundtom paa Havet flød.
    Den Pilgrim sig korsed og sukked,
    Og Baaden til Stranden ham vugged.

Naar Stormen hviner ved Midnatstid,
    Naar Ulvene tude i Skoven,
Naar Havet slaaer fort mod Klippens Krid,
    Og Skibbrudne jamre fra Voven:
Da rider det Spøgels paa Fjeldets Rand,
Og hyler og slynger en gnistrende Brand,
    Naar Sol farver Klippernes Tinde,
    Næsgreven i Havet mon svinde
</body>
</poem>

<poem id="ingemann2002092304">
<head>
   <title>Torqvato Tasso</title>
   <firstline>Kom Tasso! - bød Hesperien med Fryd</firstline>
   <notes>
       <note>* ,,Tasso, dieser liebenswürdige, aber fast sein ganßes Leben hindurch unglückliche Dichter, als er erschöpft an Kräften in Rom ankam, um auf dem Capitolium gekrönt zu werden, ließ sich in das Kloster St. Onofrio bringen, wo er, indeß alle Anstalten zur Feierlichkeit gemacht waren, den Tag vor seiner Krönung sanft entschlief. Er liegt mit Barklai und dem Dichter Guidi in der Kirche St. Onofrio unter einem Steine begraben; zu einem Denkmal ist kein Raum da. Man zeiget sein Brustbild und die dem Gesichte des Todten entnommene Larve.'' - <i>Herder.</i></note>
       <note type="credits">Bidrag fra Brian Bentsen.</note>
   </notes>
   <source pages="12-14"/>
   <keywords>tasso</keywords>
   <quality>korrektur1,korrektur2,kilde,side</quality>
</head>
<body>
,,Kom Tasso! - bød Hesperien med Fryd -
Kom Digterkonning! og bestig din Throne!
Paa Capitoliet Triumphen nyd!
Modtag af Samtids Haand din Laurbærkrone!''

,,O!'' - sukked han, ,,behold din Hæder, Jord!
Ei dine Laurbær var det jeg begjærte;
Men eier du hvad Tasso sukker for,
Da giv det Fred, det arme Digterhjerte!''

I Drømme kom et Fredens Sendebud,
En Stemme lød: ,,gak! søg, og du skal finde!
Til Laurbærkroningen drag hen med Gud! <!-- drag hen] drog han iflg. errata -->
Og du skal selv en Palmekrone vinde.''

Og see! et Lys oprandt for Skialdens Blik, <!-- for] fra iflg. errata -->
Han saae til Himlen, gjorded sine Lænder,
Ad tornet Stie han Længselsgangen gik,
Med Luth og Pilgrimsstav i fromme Hænder.

I Klosterstaden mødig han indtreen,
Udmattet sank han, og til Hvile stunded,
En Broder bar ham i sin Celle ind,
Der under Bøn den Pilgrim sødt henblunded.

Og mens du fletted ham din Krands, o! Jord,
Blev Himmelkrandsen om hans Tinding vunden,
Paa Seraphvinger Skjaldens Sjæl henfoer,
Han havde Evighedens Palmer funden.

Fred med dig, Barde! hist en snever Steen
I Klosterkirken kold din Larve giemmer;
Foruden Minde smuldre dine Been,
Mens Slægterne din milde Aand fornemmer.

,,Her'' - hvidsker den, som fjerne Svaners Sang -
,,Her skal ei Krandsen Digteren belønne:
Han vandre fordringsløs sin Pilgrimsgang!
Hist vente Palmerne, de eviggrønne.''


<wrap><small>*) </small></wrap>
                                                                       <nonum><small><i>Herder</i></small></nonum>
</body>
</poem>

<poem id="ingemann2002092401">
<head>
   <title>Elskeren og Druiden</title>
   <firstline>Her hvor i stille</firstline>
   <notes>
      <note>,,Druiden'' er Ingemanns fejl for ,,Dryaden'' (påpeget af Vilh. Andersen i <i>Tider og Typer, Goethe</i> II (1916), side 10).</note>
       <note type="credits">Bidrag fra Brian Bentsen.</note>
   </notes>
   <source pages="15-20"/>
   <quality>korrektur1,korrektur2,kilde,side</quality>
</head>
<body>
<nonum><center><i>Elskeren</i></center></nonum>
            Her hvor i stille,
    Dæmringudspredende Skygger
    Natlige Sangerske flagrer og bygger,
    Og fløiter melodiske Trille.
            Her hvor den vilde
    Løvsal sig fletter om sprudlende Kilde,
    Skjuled mig huld i den Elskedes Favn;
            Her skal du gjemmes
    Dybt udi Barken, og aldrig forglemmes,
            Hellige, elskede Navn!

<nonum><center><i>Druiden</i></center></nonum>
            Ak! hold dog inde,
            Grusomme Mand!
    Hvor kan du elske, og er dog istand<note>istand] istand,</note>
    Voldsom at saare din Elskovs Veninde?

<nonum><center><i>Elskeren</i></center></nonum>
            Ingen jeg seer,
    Og dog fornam jeg en Stemme.
            Hvo du end er,
    Væsen! som sukker i lønlige Gjemme,
            Kom fra dit Skjul!
            Lad mig dig skue!
    Og, ved min Elskovs hellige Lue!
    Jeg skal modtage dig huld.

<nonum><center><i>Druiden</i></center></nonum>
            Ei kan jeg føje
    Yngling! din Bøn, og fremtræde:
Skjult staaer Druiden i Træbarkens Klæde,
    Useet af Menneskets Øje.

<nonum><center><i>Elskeren</i></center></nonum>
            Sød er din Sang,
            Barkklædte Skjønne!
    Hvad er dit Ønske? hvad er din Trang?
    Pige med Lokkerne grønne!
            Er du en Aand,
    Sluttet i Fængsel hernede,
    Ønsker du Frihed af jordiske Baand,
    Kan jeg bortrive din Kjæde;
            Da skal min Haand
            Staaløxen lede
    Gjennem dit Fængsel, at himmelske Aand
    Fri kan bortgaae til sin Glæde.

<nonum><center><i>Druiden</i></center></nonum>
            Yngling! ak nei,
            Styrt ei min Hytte!
    Thi ei af den kan Druiden bortflytte,
    Frihed hun ønsker sig ei.
            Saligen lever,
    Spirer, og grønnes, og vifter og bæver,
    Og imod Himmelen Hovedet hæver
        Træets grøntlokkede Møe.
    Men naar det falder
    Løvet, henblegnet af kraftløse Alder,
            Da maa den Pigelil døe,
    Og naar det grusomme Menneske kommer,
    Fælder min Bolig i feireste Sommer,
            Dræber han blomstrende Møe.

<nonum><center><i>Elskeren</i></center></nonum>
            Himmelske Pige!
    Er du indskrænket af jordiske Kaar,
    Lever og døer du med Træet tillige,
    Da skal du leve i kommende Aar.
            Tit har du bredet
    Løvgrønne Arm over elskende Par,
    Skjult os for Dagblikket, speidende, klar,
    Og om vor Kjærlighed fredet.
            Tit du mig saae,
    Under din milde, beskjærmende Skygge,
    Blussende Pige til Barmen at trykke;
    Du kun det hørte, du kun det saae
        Hvad der udgjorde vor Lykke:
    Længes, og sukke, vor Længsel at møde,
            Juble, og gløde,
    Give og tage de Kysse, saa søde,
    Samles, og skilles, og komme og gaae,
    Elske, og elskes, og Elskov tilstaae.
            Hulde Druide!
    Du fik allene vor Lykke at vide,
            Og du misundte os ei,
            Du kun har skuet
    Hvor vore Flammer opildned og lued,
        Og du forraadte dem ei.
            Derfor du kjære,
            Løvkrandste Møe!
    Hellig du mig som min Elskov skal være,
        Og før min Elskov ei døe.

<nonum><center><i>Druiden</i></center></nonum>
            Vil du mig trolig
    Værne, o! Yngling, med pleiende Haand,
    Da skal jeg bygge din Kjærligheds Bolig
    Tættere, skjønnere; blid skal min Aand
    Vifte og nynne dig liflige Sange,
    Naar med din Pige i kjølige Qvel
            Hid du vil gange,
    Og hvile ved rislende Væld.
Og - skjøndt det saarer og volder mig Smerte,
Præg kun din Elskedes Navn i mit Bryst!
    Ei kan jeg nægte dig sværmerisk Lyst;
    Thi du jo saarer med elskende Hjerte.

<nonum><center><i>Elskeren</i></center></nonum>
Tak, o! Druide, see! her skal det staae,
Navnet det søde, som aldrig jeg glemmer;
Saared jeg dybt? - Lad mig kysse derpaa!
Og du vist lindrende Balsom fornemmer;
<i>Phyllis</i>, see! Phyllis - lad det ei forgaae,
Navnet det søde, som aldrig jeg glemmer!
Nævn det, Druide! med tusende Stemmer!
Phyllis, som jeg, du nu elske jo maa:
Phyllis, som jeg, i dit Hjerte du gjemmer.
            Men naar engang
Jeg og min Pige er gangne til Hvile,
Naar til elysiske Egne vi ile,
Nævn os, Druide! i mindende Sang!
Og naar en Yngling og Pige hidvandre,
Hvidsk det til dem; thi kun de det forstaae,
Sig hvad du hørte, og sig hvad du saae!
Sig, at vi leved, og elsked hverandre!
</body>
</poem>

<poem id="ingemann1812a1">
<head>
   <title>Ønskerne</title>
   <firstline>Gid jeg var en Morgenvind!</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="21-22"/>
   <quality>korrektur1,korrektur2,kilde,side</quality>
</head>
<body>
Gid jeg var en Morgenvind!
Sagte skulde jeg da svæve
Hist til hendes Leie ind,
Over hendes Lokker bæve,
Kysse hendes Rosenkind,
Blidt opløse Silkebaandet
Under Pigens kydske Barm,
Og forsvinde, elskovsvarm,
Af den Yndige indaandet.

Gid jeg Glædestaaren var,
Som i hendes fromme Øje
Stundom glindser, stille, klar,
Naar hun stirrer mod det Høje!
Ingen Spotter mig da saae;
Men sødtsvimlende jeg skulde
I den ædle Barm nedrulle,
Og i Salighed - forgaae.

Gid jeg var en hellig Tanke,
Som i hendes Sjæl opstaaer,
Naar i Elskovsdrøm hun gaaer,
Naar hun føler Hjertet banke
Ahnende, og længselfuld!
O! da skulde underfuld
Vore Væsner sig forene,
Tvende Draaber i eet Væld,
Samme Tanke, samme Sjæl
I det skjønt-harmonisk Eene.
</body>
</poem>

<poem id="ingemann2002092501">
<head>
   <title>Marsk Stigs Døttre</title>
   <subtitle>(Efter Visen hos Peder Syv.)</subtitle>
   <firstline>Marsk Stig havde blodige Daad fuldbragt</firstline>
   <notes>
       <note>Se folkevisen <xref poem="folkeviser2018041079"/>.</note>
       <note type="credits">Bidrag fra Brian Bentsen.</note>
   </notes>
   <source pages="23-26"/>
   <quality>korrektur1,korrektur2,kilde,side</quality>
</head>
<body>
Marsk Stig havde blodige Daad fuldbragt,
    Som aldrig vil gange af Minde,
Han havde sin Herre og Konning undsagt,
    Og dræbt sin Lyksaligheds Fjende.
Nu var han vandret til Fædres Hjem,
For Gud at lægge sit Regnskab frem.
        To Døttre bleve tilbage,
        Og maatte af Dannemark drage.

De havde ei Fader, ei Moder meer,
    De havde ei Ven eller Frende,
Sørgmodig de paa hinanden seer:
    ,,Hvorhen skal vi Arme os vende?
Mon Nogen os huser i fremmede Land?''
Og saa tog den Ældste den Yngste ved Hand,
        Paa Kind runde Taarene stride,
        De drog udi Verden den vide.

Saa ginge de Piger til Sverriges Land,
    De græd og sørged saa saare,
Kong Byrge han var saa haard en Mand,
    Han rørtes ei ved deres Taare.
,,Marsk Stig haver fældet min Frende kjær;
Hvorlunde komme hans Børn nu her?
        Tænk aldrig Huuslye at finde,
        Hvor Eriks Venner er inde.''

,,Hvad kunne vi for Konning Eriks Død?
    Vi arme uskyldige Piger!
Forladt vi flygte og søge vort Brød
    I fremmede Lande og Riger;
Men Ingen os huser i fremmede Land!''
Og saa tog den Ældste den Yngre ved Hand,
        Paa Kind runde Taarene stride,
        De gik udi Verden saa vide.

Som Maager flye over vildene Strand,
    Og hvile paa skaldede Stene,
Saa gik de Piger til Klippernes Land,
    Den Normannakonning at tjene.
Og Kongen seer paa de Piger smaa:
,,To vænere Møer jeg aldrig saae.
        I kan dog ei brygge og bage
        Med Hænder, saa hvide, saa svage?''

,,Nei væve vi kunne i Rør og i Lad,
    Og spinde dig Guldet hin røde;
Men aldrig bliver vort Hjerte glad,
    Siden Fader og Moder os døde:
I Dannemark er vi baaren og fød,
Marsk Stig, vor Fader, er bleg i Død;
        Men vi fælde Taarer saa stride
        Og gaae udi Verden den vide.''

Og Kongen dem klapped paa blegen Kind,
    Han bad dem ei sørge, ei græde,
Han monne dem klæde i Skarlagenskind,
    Og i Fruerstuen indlede:<note>Linjen er i originalen indrykket en tak mere end de øvrige strofers fjerdelinjer</note>
,,Jeg kjendte Jer Fader, den Dannemand,
Han var en Herre til Mund og til Hand,
        Velkommen hans Børn mig ere,
        Nu jeg Eders Fader vi være.''

Tavs sad de Piger ved Væverlist,
    Og vov med Guldet hin røde,
Først Jomfrue Maria og Jesum Christ,
    Og Fader og Moder, som døde;
Saa vov de Hjort, og saa vov de Hind,
Saa vov de dem selv med hviden Kind, <!-- vov de dem] vov dem iflg. errata -->
        Saa vov de med Fingre snare
        Guds hellige Engleskare.

Og der de havde det Værk fuldbragt
    Da var deres Sorrig forvunden;
Men Øjet tindred saa blegt, saa svagt,
    Som Lampen mod Morgenstunden.
Den Ældste trykte den Yngste i Hand,
Og ginge de til hint bedre Land,
        Hvor Uskylds Taarer, de stride
        Aftørres af Engle blide.
</body>
</poem>

<poem id="ingemann2002092502">
<head>
   <title>Havfruen</title>
   <subtitle>Romance</subtitle>
   <firstline>Rød Maanen skinner blandt Stjerner smaa</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="27-28"/>
   <quality>korrektur1,korrektur2,kilde,side</quality>
</head>
<body>
Rød Maanen skinner blandt Stjerner smaa,
Den Havfrue dandser paa Tillie blaa,
Sort Bølgen ruller mod hviden Sand,
Der gaaer en Yngling paa nøgne Strand
    Med Savn paa blussende Kinder.<footnote>Kinder] Kind anbefalet af Christian Mondrup 8/8 2012.</footnote>

Den Havfrue smiler saa vellystfuld,
Hun synes saa kjærlig, hun synes saa huld,
O! vogt dig, Yngling! o! vogt dig vel!
Saa let bedaares den unge Sjæl,
    Og Midnatstaagen forblinder.

,,Kom hid, han sukker, min Længsels Møe,
Som dandser, som svæver paa vilden Søe!
Jeg vandred i Syd, jeg vandred i Nord,
Jeg søgte dig over den vide Jord,
    Paa Jord jeg aldrig dig finder.''

Afsindig dandser den Vandringsmand
Med nøgne Havfrue paa hviden Sand.
Bleg Maanen skinner blandt Stjerner smaa,
En Stund de svæve paa Bølgen blaa,
    Og i - Afgrunden forsvinde.
</body>
</poem>

<poem id="ingemann2002092503">
<head>
   <title>Lærerinden</title>
   <subtitle>(Sonett)</subtitle>
   <firstline>Sig mig, Phyllis! mindes du en Tid</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="29"/>
   <quality>korrektur1,korrektur2,kilde,side</quality>
   <keywords>sonnet</keywords>
</head>
<body>
Sig mig, Phyllis! mindes du en Tid,
Da i første Elskovsdrøm du vanked,
Eensom, sværmersk og Kjærminder sanked,
Og bortkasted dem vemodig, blid?

Sig mig, Phyllis! mindes du den Tid?
Og den liden Dreng, som fro opsanked
Blomsten, hvorved nys dit Hjerte banked,
Og du saae det, vinkede ham hid.

Og du knuged Barnet til dit Hjerte,
Kyssed ham saa heed, saa inderlig;
Slemme Phyllis! dette Barn var mig.
Altfor tidlig du mig ahne lærte
Elskovs underfulde Himmerig,
Kilden til min Længsel, og min Smerte.
</body>
</poem>

<poem id="ingemann2002092504">
<head>
   <title>Til den Elskede</title>
   <firstline>Hvad er det, o! Pige, jeg hos dig tilbeder?</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="30-31"/>
   <quality>korrektur1,korrektur2,kilde,side</quality>
</head>
<body>
Hvad er det, o! Pige, jeg hos dig tilbeder?
Hvad er det, mig binder med magiske Baand?
O! er det din Sjæls de fortryllende Klæder?
O! er det din Yndighed, eller din Aand?

Hvad fryder mig vel i dit himmelblaa Øje?
Hvad er vel ved Læbernes Roser min Lyst?
Hvor ligger det Skjønne? hvor ligger det Høje?
I bankende Hjerte? i bølgende Bryst?

O! skjønt er dit Øje; men skjønnere flammer
Den evige Sjæl dog, som gjennem det seer.
Chrystallet er skjønt i de malede Rammer;
Men Billedet indenfor tryller dog meer.

Og sød er din Læbe; men sødere trænge
Fra Læben de Toner i Ord og i Sang.
Høit elsker jeg Harpens de gyldene Strænge;
Men højere Strængenes himmelske Klang.

Skjøn hvælver din Barm sig, som Tempelets Buer;
Men skjønnere Hjertet dog indenfor slaaer.
Med Fryd jeg de marmorne Hvælvinger skuer,
Tilbeder den Gud, som i Tempelet boer.

See! derfor o! Pige, jeg elsker, tilbeder,
See! derfor du bandt mig i magiske Baand,
Jeg elsker din Sjæls de fortryllende Klæder;
En Guddom tilbeder jeg udi din Aand.
</body>
</poem>

<poem id="ingemann2002092505">
<head>
   <title>Ode til Tiden</title>
   <firstline>Foster af den gamle Evighed!</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="32-34"/>
   <quality>korrektur1,korrektur2,kilde,side</quality>
</head>
<body>
Foster af den gamle Evighed!
Underfulde, frygtelige Kæmpe!
Tid! styrt kun din Skjald i Dybet ned!
Stemmen i hans Bryst kan du ei dæmpe.

Træd paa Kloder! hæv din Risearm!
Lad dit Svælg sig over Jorden lukke!
Ei du knuser Verdnen i min Barm,
Flammen i min Sjæl skal du ei slukke.

Staae kun for mig frygtelig og stor!
Straf med evig Lamhed denne Tunge!
Mens du graver mig en Grav paa Jord,
Vil jeg dig et Varselqvæde sjunge.

Lad din Ormeyngel, lumskelig,
Paa det Store, Herlige kun gnave!
Og staae selv paa faldne Slægters Liig,
Kold og stolt, som Marmoret paa Grave!

Avl kun Helte! opslug dem igjen!
Guder skab! og nedriv deres Himmel!
Udaand Liv! og lad det fare hen!
Mæt din Hunger med din Børnevrimmel!

Lee hver Time, saa det himlen naaer,
Med din Klokkeklang, din Malmerstemme,
Og hvergang din Puls i Kummer slaaer,
Tusind Liv Dødsqvalerne fornemme!

Eengang, stolte! har du vel udleet,
Hører du hvad Skjæbnens Barde synger?
Har du ei hin sølvgraa Slange seet,
Som trindt Universet vidt sig slynger?

I sin egen Hale bider den;
Det er <i>Evighed</i>, din gamle Fader:
Han dig avled - dræber dig igjen;
Kun i dig han egen Afkom hader.

Timerne, Seconderne er talt, -
Vældig Slangen Universet knuger,
Til det styrter det uhyre - Alt,
Indtil Evigheden Rummet sluger.

Da skal ogsaa du, o! Tid! forgaae,
Med hver Træl, som til dit Muld sig klæber,
Men hver Aand, hver Kjærlighed bestaae,
Som henover dig bevinget stræber.
</body>
</poem>

<poem id="ingemann2002092506">
<head>
   <title>Digterløn</title>
   <firstline>Fuglen i Luften saa gladelig sjunger</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="35-36"/>
   <quality>korrektur1,korrektur2,kilde,side</quality>
</head>
<body>
Fuglen i Luften saa gladelig sjunger
Alt hvad den føler og Alt hvad den seer,
Mennesketummelen nedenfor runger,
Fuglen foroven nu klynker, nu leer;
Faa kun forstaae den, Faa høre dens Qvad,
Men derfor sjunger den ligesaa glad.

Digteren munter som Fuglen maa sjunge
Alt hvad han føler og Alt hvad han seer,
Menneskesværmen ei binder hans Tunge:
Snart han begræder den, snart den beleer,
Faa kun ham høre, Faa elske hans Qvad,
Men derfor sjunger han ligesaa glad.

Fuglen frivillig sin Høisang istemmer,
Fordrer derfor hverken Priis eller Løn;
Digteren gierne al Verden forglemmer,
Guldet belønner ei Sanggudens Søn.
Een Ting i Verden belønner ham kun:
Det er et Kys af en smilende Mund.

Elskende Piger! huldsalige Qvinder!
Kaarer mig til Eders yndede Skjald!
Livlig, som Fuglen, naar Solen oprinder,
Skal jeg da følge det salige Kald.
Glem kun ei Lønnen! jeg fordrer den tit:
Kysser Smaapiger! o! kysser mig lidt!
</body>
</poem>

<poem id="ingemann2002092507">
<head>
   <title>Amor og Psyche</title>
   <toctitle>Amor og Psyche</toctitle>
   <indextitle>Amor og Psyche</indextitle>
   <firstline>Blandt Myrther sad den evig unge Gud</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="37-38"/>
   <quality>korrektur1,korrektur2,kilde,side</quality>
</head>
<body>
Blandt Myrther sad den evig unge Gud
Ved Siden af den himmelsk skjønne Pige,
Da kalded Aphrodites Bud
Ham atter hjem til Guders Rige;
Men Pigen bad, saa taarefuld, saa skjøn:
,,Giv dine Vinger hid, Cytheres Søn!''

,,Nei dem jeg fik af Skjæbnens Haand,
For ei at dvæle blandt de Dødelige; <!-- de] den iflg. errata. -->
Men jeg bevinge vil din Aand,
Og du kan did med mig opstige.''
Og Støvet faldt, og Pigen, reen og skjøn,
Bevinget flygted med Cytheres Søn.

Troløse Elskov! sukked jeg,
Da du opløftede din lette Vinge.
Jeg Daare! o! jeg vidste ei,
Hvorhen du vilde dig bortsvinge;
Fra Jorden til din Himmel fløi du hen,
Der Sjælen skal opsøge dig igjen.
</body>
</poem>

<poem id="ingemann2002092508">
<head>
   <title>Ofrene</title>
   <firstline>Gjækked hun mig i elskværdigt Lune</firstline>
   <notes>
       <note type="credits">Bidrag fra Brian Bentsen.</note>
   </notes>
   <source pages="39"/>
   <quality>korrektur1,korrektur2,kilde,side</quality>
</head>
<body>
Gjækked hun mig i elskværdigt Lune,
Drilled hun mig med uskyldigt Vid;
Paradiser jeg opofre kunde,
For at drilles saa til evig Tid.

Saae jeg hende gjennem Taarer smile,
Og mit Øje vædedes derved;
Livets hele Fryd jeg ofre vilde,
For at græde saa en Evighed.

O! men da hun rødmende, beskeden,
Elskovsfuld i Vennens Arme laae;
- Livet ofred jeg - ja Evigheden,
For eet Øjeblik at elskes saa.
</body>
</poem>

<poem id="ingemann2002092901">
<head>
   <title>Troldmanden og Lærlingen</title>
   <firstline>Lad mig den store Konst opdage</firstline>
   <notes>
       <note type="credits">Bidrag fra Brian Bentsen.</note>
   </notes>
   <quality>korrektur1,korrektur2,kilde,side</quality>
   <source pages="40-45"/>
   <keywords>oehlenschlaeger</keywords>
</head>
<body>
<wrap><small>Nicht im Seyn, an und für sich, liegt der Tod, sondern im ertödtenden Blicke des todten Beschauers.</small></wrap>
                                                                         <nonum><small><i>Fichte</i></small></nonum>

<nonum><center><i>Lærlingen</i></center></nonum>
Lad mig den store Konst opdage,
Hvorpaa du grunder Dag og Nat!
Lær mig o! Troldmand, at opdrage
Viisdommens dybt forborgne Skat!

<nonum><center><i>Troldmanden</i></center></nonum>
        Vil du gjøre Guld?
Vil du mane Aander af sorten Muld?
Skal jeg de Vises Steen dig afmale?
Yngling! saa mærk paa min Tale;
De Vises Steen er levende Chrystal,
En Demant, der, som venlig Stjerne, luer.
Den klart igjennem Mulm og Taage skuer,
Og øyner fjerne Guders høye Sal.
Den tale kan; men uden jordisk Stemme,
Og Viisdom taler den i Flammeord;
Thi indenfor Chrystal og Demant boer
En Aand, som kan det Evige fornemme.

<nonum><center><i>Lærlingen</i></center></nonum>
Ei Støvet fordunkler de Vises Steen:
Den er hellig som Himlen, og reen.
O! Held mig, o! Held mig! jeg kjendte den nøye,
Jeg fandt den forlængst i min Elskedes Øye.

<nonum><center><i>Troldmanden</i></center></nonum>
        Forvorpne! tie!
        Du raver i Blinde.<note>Denne linje i særdeleshed og hele digtet i almindelighed er et ekko af Oehlenschlägers <xref poem="oehlenschlaeger1803a0"/> og i lige så høj grad af sammes <i>Aladdin</i>; Troldmanden her er beslægtet med Noureddin og Lærlingen, Lykkens Søn, med Aladdin.</note>
De Vises Steen kan du aldrig finde
        Uden - Alkemie.
Skue rundt omkring paa hele Jorderige,
De gyldne Tider er forbi:
Men gjennem Konstens dybe, hemmelige
Urhelligdomme gaaer en lønlig Stie.
Den til et stille Værksted leder,
Som ikkun den Indviede betræder.
    Der brænder klart den rene Ild,
    Som aldrig slukkes vil;
Og Tryllediglen paa Ilden stander,
Den Vise de uædle Ærtser blander,
Og smelter dem om, saa underfuld,
    Til lysen Guld.
    Det Guld sig udspreder
    Hvorhen han mon gaae;
De tungeste Lænker blier gyldne Kjæder,
    Et Guldslot vorder hans Vraa.

<nonum><center><i>Lærlingen</i></center></nonum>
O! ved Naturens Alkemie
Jeg fundet har den skjulte Stie
    Til Livets Helligdomme.
Det Lave, Mørke og det Tomme
Opfylder der den lyse Ild,
Som aldrig slukkes vil.
Den luttrer Stoffet underfuld,
Uædle Livsærts vorder Guld,
Og Jord og Himmel smelter sammen
I Diglen over Elskovsflammen,
Og Alt sig for mit Blik forgylder,
Naar Skjønhed mit Hjerte opfylder.

<nonum><center><i>Troldmanden</i></center></nonum>
        Forvorpne! tie!
Du betraadte aldrig de Vises Stie,
    Kan ei Ærtserne blande,
    Og smelte til Guld,
    Hvis ei du kan mane
De mægtige Aander af sorten Muld.
See! forladt af høye Guder,
Ligger Jorden, kold og død,
Taagen falder, Stormen tuder,
Slukker Livets matte Glød.
Ingen meer kan Aanden skue,
Som oppuster slukte Lue;
Kun ved Konstens Trolddomsstav
Stiger Aandeverdnen af sin Grav.
I Tryllekredsen den Vise sig vender
Mod Øst og mod Vest, mod Syd og mod Nord,
Han vinker, - den hellige Flamme sig tænder,
Og Geisterne stige af sorten Jord.
    Sortkonstneren byder,
    Og skjulte Naturer adlyder:
Ondinder og Gnomer Hovedet hæve,
Salamander dandser hvor Flammerne bæve,
Paa luftige Bølge Sylpherne svæve,
Og de livløse Masser opleve.
Livsgeister vandre i hemmeligt Baand,
de puste i Livet en høyere Aand,
De underfuldt gjennem det Stumme tale,
Og vidt paa Naturens Tavler de male
Betydende Tegn med usynlige Haand.

<nonum><center><i>Lærlingen</i></center></nonum>
Held mig, o! Held mig, din Viisdom jeg kjender,
Held mig, o! Troldmand, din Konst jeg forstaaer.
See! jeg mod Verdens Hjørner mig vender,
Med elskende Hjerte paa Kloden jeg staaer,
Den hellige Flamme i Barmen sig tænder,
Himlen en Tryllering trindt om mig slaaer.
Døden kun boer i det dødende Øie;
O! men Naturens Væsen er Liv,
Liv i det Dybe og Liv i det Høye,
Livet fremkaldes ved Kjærligheds Bliv.
Daa stiger af Havet, da stiger af Jorden,
Af Luften, af Ilden hver levende Aand;
Det Skindøde vækkes af mægtig Haand,
En Guddom er Mennesket vorden.
        Han vinker, han byder,
Naturens de evige Geister adlyder:
        Det Stumme nu taler,
        Det Blinde maa see,
Med Rosenfarver i Støvet sig maler
        Det Evige.

<nonum><center><i>Troldmanden</i></center></nonum>
Lykkens Søn! saa har du da fundet
        Den store Skat,
Hvorpaa Viisdom og Konst har grundet
        Dag og Nat.
        Yngling! far hen!
Du har alt fundet de Vises Steen,
        Du kan gjøre Guld,
Du kan mane Aander af sorten Muld,
        Søn! gak din Vei!
        Visere er du end jeg.
</body>
</poem>



<poem id="ingemann2018042301">
<head>
    <title>Sang fra det Fjerne</title>
    <subtitle>(Efter <w>Matthison</w>)</subtitle>
    <firstline>Naar Aftnens sidste Straale blinker</firstline>
    <!-- TODO: Find originalen -->
    <source pages="46-47"/>
    <quality>korrektur1,korrektur2,kilde,side</quality>
</head>
<body>
Naar Aftnens sidste Straale blinker
  I Egelunden til dig ned,
Og du et Billed seer, som vinker,
  Og farer hen, og aander Fred;
Da er det Vennens Aand, som tro
Dig smiler, vinker fryd og Ro.

Naar Maanen halvt sit Aasyn gjemmer,
  Og Elskovs Drøm hentryller dig,
Og du fra Espens Løv fornemmer
  Melodisk Susen blidelig:
Mens ahnende dit Hjerte slaaer,
Min Aand da gjennem Skoven gaaer.

Og føler du, naar Tanken svæver
  Sødt i Henfarnes Elskovslund,
Et sagte Pust, der venligt bæver,
  Som Zephirs Kys, paa Barm og Mund,
Og vifter Lampen i din Haand,
O! tvivl da ei - det er min Aand.

Og hører du, naar Nattens Stjerne
  I tyst Smaakammers glimter ind.
Som Æolsharper fra det Fjerne,
  Det Pagtens Ord: "for evig din!"
Da slumre blidt! min Aand det er,
Den svæver om dig, fjern og nær.
</body>
</poem>

<poem id="ingemann2018042302">
<head>
    <title>Konstens Grændse</title>
    <firstline>Hvo er du Qvindefødte! som vil maale</firstline>
    <source pages="48-51"/>
    <quality>korrektur1,korrektur2,kilde,side</quality>
</head>
<body>
Hvo er du Qvindefødte! som vil maale,
Hvor højt sig Konstens Aand opsvinge kan?
Før Veien maal for Himmellysets Straale!
Og Grændse sat for vilden Ocean!
Tænk før i jordisk Ramme at indfatte
Det store Malerie, Naturen satte
Fra Øst til Aftenrød, fra Pol til Pol,
Fra Alt til Intet, og fra Sol til Sol.

Fornuften staaer paa Sandheds snevre Øe,
Den kan til Bredden af sin Verden vanke;
Men see! paa Muligheders vide Søe
Bestiger Phantasus den lette Planke:
Og Bølgen ruller ham fra Kyst til Kyst,
Og evig gløder Hjertet i hans Bryst;
Han flyer i det uendelige Fjerne,
Imellem dyben Grav og høien Stjerne.

Stærk er du vel o! Viisdoms store Aand!
Du med titanisk Kraft han Bjerge hæve
Paa Bjerges Ryg, og slynge Demantbaand
Om Væsnerne, som trindt dit Øye svæve;
Du høyt og sikker paa dit Værk kan staae,
Og vidne: see! saavidt kan Kæmpen gaae.
Stig trende Skridt endnu, og stig dem trygge!
Nei Taarne tør du ei paa Bjerge bygge.

Men skue hist ned! i Tempes Blomsterskjød
En liden Genius med Snillets Hænder
En Gondol bygger sig af Silke rød,
Og konstig Luft de lette Seil udspender.
Nu stiger han; men intet Maal er reist
For Konstens djærve, underfulde Geist:
Han flyer i det uendelige Fjerne,
Uvist hvorhen - imellem Bjerg og Stjerne.

Flyv - raaber Bjergets Helt - flyv kun forbi!
Jeg rolig staaer, og vil din Flugt ei følge:
Hist oppe leder ingen banet Stie,
Der tumles du paa Hændelsernes Bølge;
Dog ogsaa did naaer en Nødvendighed,
Og sætter Dæmning imod Evighed,
Og byder: Konst! stands din forvovne Higen!
Viid, der er Maal selv for Planetens Stigen.

Men er Planeten da en Aand som jeg?
- Saa sjunger Genien udi det Høye -
Det døde Stof maae Love vise Vei;
Men Stoffets Lov kan Aanden ei nedbøye.
Og naar jeg føler Kraften i mit Bryst,
Da kan jeg smile ad din Varselrøst:
Kun lænket Falk kan Jægeren nedtvinge,
I Flugten voxer Ørneungens Vinge.

Og seer du den af Reden flagre ud,
Troe ei den døer, naar Skyen den modtager!
Nei den vil stige til Olympens Gud:
Den fødtes til Kronions Vaabendrager,
Og seer du den paa Veien dale ned,
O! Varselaand, spaa ikke Fald derved!
Den standser kun, for tifold høyt at ile,
Og først paa Gudens Septer at udhvile.

Hvo er du da, som tænker at udmaale,
Hvor høyt sig Konstens Aand opsvinge kan?
Før Veien maal for Himmellysets Straale
Og Grændse sæt for vilden Ocean!
Tænk før i jordisk Ramme at indfatte
Det store Malerie, Naturen fatte
Fra Øst til Aftenrød, fra Pol til Pol,
Fra Alt til Intet, og fra Sol til Sol!
</body>
</poem>

<poem id="ingemann2018042303">
<head>
    <title>Rangstrid</title>
    <firstline>Naar hørtes først paa Parnasset Kiv og smaalige Rangstrid?</firstline>
    <source pages="52-53"/>
    <quality>korrektur1,korrektur2,kilde,side</quality>
</head>
<body>
Naar hørtes først paa Parnasset Kiv og smaalige Rangstrid?
Naar knuste Digteren først Lyren i selvsyge Kamp?
Naar sneg giftige Nid sig først mellem Bardernes Klynge,
At de ei længer i Fred vandre kan Haand udi Haand?
Sørgende svarer Camoenen: siden forfængelig Higen
Efter den jordiske Glands fængsled den himmelske Aand,
Siden den vendte sit Blik til Hoben, som støiende fletter
Krandse, dem Støvet frembar, og som i Støvet forgaaer.
Samtidens Blomst staaer forneden, Evighedens foroven,
Og hvo som fægter for hin, tvivler paa denne at naae.
Daaren seer ned ad med Pral, og raaber: saa høit er jeg steget.
O! men den Vise seer op, og tænker: did steeg du end ei.
Døgnets Throne er eng, paa den kan er Tvende forliges,
Evigheden er stor, den kroner hver stræbende Kraft.
</body>
</poem>

<poem id="ingemann2018042304">
<head>
    <title>Echo</title>
    <firstline>Kæmperne stege paa Bjergaasen</firstline>
    <source pages="54"/>
    <quality>korrektur1,korrektur2,kilde,side</quality>
</head>
<body>
Kæmperne stege paa Bjergaasen; vidt over Kloden det runged;
Men dybt i Bjergkløften tit Dværgene Drønet gjentog:
Echo man kalded de Gjenlyd.
                        Saalunde i Helicons Kløfte
Dværgeaandernes Nyn er Echo af Kæmpernes Sang.
</body>
</poem>

<poem id="ingemann2018042305">
<head>
    <title>Den comiske Aand</title>
    <firstline>Du, som med rolige Smil seer hen over Jorderigs Dale</firstline>
    <source pages="55"/>
    <quality>korrektur1,korrektur2,kilde,side</quality>
</head>
<body>
Du, som med rolige Smil seer hen over Jorderigs Dale,
Skuer Pygmæernes Kamp og Dværgenes Idræt paa Jord,
Hvor de med taabelig Kløgt paa Livets Tavler afmale
Intetbetydende Træk af hvad der i Døgnet foregaaer;
Selv er du herlig og stor, og stolt, som en Kæmpe, dig hæver,
Smilende fra din Cosos, høit over krybende Dværg.
Ørnen miskjende dig ei, som hist over Skyerne svæver,
Stundom den daler med Fryd, og hviler sig ud paa dit Bjerg.
</body>
</poem>

<poem id="ingemann2018042306">
<head>
    <title>Minderne</title>
    <firstline>Sagte du rinde!</firstline>
    <notes>
        <note>Mottoet stammer fra Schillers <xref poem="schiller2001123101,8-10"/>.</note>
    </notes>
    <source pages="56-61"/>
    <quality>korrektur1,korrektur2,kilde,side</quality>
</head>
<body>
<nonum><small><right>Du Heilige! rufe dein Kind zurück!</right></small></nonum>
<nonum><small><right>Ich habe genossen das irdische Glück,</right></small></nonum>
<nonum><small><right>Ich habe gelebt und geliebet!</right></small></nonum>
<nonum><right><w>Schiller.</w></right></nonum>

        Sagte du rinde!
  O! Bæk, med de nynnende Strømme!
Vifter mildt I Aftnens spøgende Vinde!
  Styr ei mine Kjærlighedsdrømme!

Eensomme Fugl! med de smeltende Toner!
    Sværmende Natsangerinde!
Lul blidt, Philomele! hvor Kærlighed throner,
Under frygtsomme Espe oq susende Linde,
    Lul sødt fra Bøgenes Kroner!
  Væk atter hvert slumrende Minde!

        Her gik du, Alvilde!
    Min Barndoms elskede Møe!
Her gik du i Skyggen ved sprudlende Kilde,
    Og hist ved den speilklare Søe;
Saae Maanens Skin i de stille Dale,
Saae Aftnens Stjerne i Bølgen sig male;
Hørte Valhornklang i de dybe Skove,
Og Aarens Slag paa den krusede Vove,
  Hørte Englærken sjunge sin Aftensang
  Til fjerne Landsbyers Klokkeklang.
        Her stod du, Alvilde!
        Min Barndoms Møe!
  Her saae jeg din Vemodstaare hentrille
        I den klare Søe.

        Lyksalige Bølge!
  Du, som drak den hellige Taare,
  See! min Læbe brænder saa saare,
  Kan barnlige Længsel ei dølge,
Maa vædes, - maa lædskes, - o! smil ad den sværmende Daare!
  Men lad ham sin Kjærlighed følge!
        Sagte du rinde!
  Bæk, med de nynnende Strømme!
Vifter mildt I Aftnens spøgende Vinde!
  Styr ei mine Kjærlighedsdrømme!

        Her sad du, Alvilde!
Saae Østen sin store Rose udbrede,
Saae Morgenens Sanger ophvirvle sig glad fra sin Rede,
Mens vaagnende Liv brød det festlige Stille.
        Her sad du, o! Pige,
Kyssed Honningduggen af Rosens Blade:
I din voxende Barm monne lønlige, glade,
Livsgnister gjære, og Elskovsahnelser stige.
    Her saae jeg dig. Pige
    Fornam din melodiske Røst:
''Gud! hvor her er yndigt paa Jorderige;''
Og dog steg et Suk fra dit svulmende Bryst.
Brat Rosen faldt fra sit Dronningsæde,
Din Elsker fandt den, og jubled af Glæde:
Lyksalige Blomst! du mig hellig er vorden.
    Du evig mig hellig skal være:
Alvilde dig elsked, du faldt fra min himmelske Sphære,
  O! du mig forsone med Jorden!
Naar elskende, svimmel i sværmende Lyst,
Jeg kysser dig Rose! jeg trykker dig tæt til mit Bryst.

        Sagte du rinde,
  Bæk, med de nynnende Strømme!
Vifter mildt I Aftnens spøgende Vinde!
  Styr ei mine Kjærlighedsdrømme!

Græsklædte Throne! blomstrende Sæde!
      Her du end stander.
Evig du grønnes; thi naar er Himlen dig vander,
      Kjærlighedstaarer dig væde.
      Her var det hun hviled,
Af surrende Bier i Slummer inddysset,
Forvovne Zephirer den Yndiges Klædebon kyssed,
    Ad de spøgende Drømme hun smiled.

        O! jeg misunded
      Og lykkelig Eder jeg priste,
I døende Græsstraae! hvorpaa hun blunded.
        Jeg salig dig priste
      Du Luft! hun indaanded,
        Jeg salig dig priste
Kjærminde! som ved hendes Lilliebarm blaaned,
Og i smertende Salighed daaned.

    Men her jeg dig finder,
    Helligste blandt mine Minder!
      Bøg! i hvis Skygge
      Elskovsguderne bygge,
  Løvsal! indhegnet af Roser hvide,
  Og Mindets Blomster, de barnlig blide.
        Her er du runden,
    Draabe af Tid! og forsvunden,
  Øyeblik! som jeg vil kjøbe tilbage
  For en Evigheds salige Dage.

      Her var det hun sad,
  Og lyttede til mine Elskovsqvad;
Her var det min lyse Engel mig smiled
        For første Gang,
Da Taarene qvalte min stille Sang,
Mens mit Blik paa den Elskede hviled.
        Huldsalige Smil!
Du aabned mig Himmelens gyldne Porte,
Opfyldte det Tomme, oplyste det Sorte
        I Timernes Iil,
      I Livets buntede Farvespil.
        Livsalige Smil!
Som en Genius gaaer du med mig over Jorden,
Og et Himmerig er den mig vorden.
O! sød er Taaren, som ved dig rinder,
Helligste blandt mine Minder!
Bøg! i hvis grønnende Bark jeg har skrevet
Yndlingsønsket fra Fordums Dage:
''O! Fader, kald nu dit Barn tilbage!
Ogsaa jeg har elsket og levet.''

        Sagte du rinde,
  Bæk, med de nynnende Strømme!
Vifter mildt I Aftnens spøgende Vinde!
  Styr ei mine Kjærlighedsdrømme!
</body>
</poem>

<poem id="ingemann2018042307">
<head>
    <title>Vinterens Alder</title>
    <firstline>Hvorhen du Yngling, med det hede Hjerte?</firstline>
    <notes>
        <note>Mottoet stammer fra Schillers <xref poem="schiller2018011501,145-148"/>.</note>
    </notes>
    <source pages="62-65"/>
    <quality>korrektur1,korrektur2,kilde,side</quality>
</head>
<body>
<nonum><small><right>Kehre wieder,</right></small></nonum>
<nonum><small><right>Holdes Blüthenalter der Natur!</right></small></nonum>
<nonum><small><right>Ach nur in dem Feenland der Lieder </right></small></nonum>
<nonum><small><right>Lebt noch deine goldne Spur.</right></small></nonum>
<nonum><right><w>Schiller.</w></right></nonum>

Hvorhen du Yngling, med det hede Hjerte?
Du Sommerfugl ved Vintertid! vend om!
Kun søde Drømme Himlen dig beskjærte;
Men ak! for sildig du til Verden kom.
Troer du, at Livsens Kilde her fremspringer
I den til Død forstenede Natur?
Og troer du, Kærlighedens Fugl sig svinger
Mod Stjerner sjungende - i Fangebur?
Nei sørgende den sidder, tungebunden;
Thi længst afblomstred Følelsernes Vaar,
Og Phantasiens Sommernat er svunden,
Dens Blomster dræbt af kolde Efteraar.
Og paa de øde Sletter, nøgne Fjelde
Staaer glimrende en Throne, bygt af Iis;
En Snemand slynger Septeret med Vælde;
En Olding er det, følesløs, - men viis.
O! har du Vintersneen ei fornummet?
See! Tiden har sin høie Alder naaet,
Og Hjertets Ynglingssange er forstummet,
Forstanden sine Børneskoe har traadt.
Den vugges ei paa Lidenskabers Strømme,
Forvildes ei i vild Indbildnings Land,
Og den foragter Vaarens gyldne Drømme,
Og ahner Intet; thi den <w>tænke</w> kan.
Den efter Regler tænke kan og fatte,
Og maale ud Planetens Cirkelgang,
Den efter Regler kan det Skjønne skatte,
Og <w>see i Støvet</w> Spor af Harpeklang.
I Støvet ligger dybt det Store, Høye,
Klart sønnerlemmet det Forstanden seer;
Dens <w>Aand</w> er <w>Sands;</w> dens <w>eene</w> Sands er <w>Øye</w>,
Og bag dets Synskreds troer den Intet meer.
Og stolt og kold den Jorden gjennemskuer;
Thi den er gjennemsigtigt Frostchrystal,
Og Jordens Frost har slukket Himlens Luer;
Thi uden Ild Forstanden lyse skal.
See! derfor er den Tidens Konning vorden,
Og Hjertets Herredømme er forbi,
Og klynker det end hist og her paa Jorden,
Da er det Daarskab - Tant, og - Sværmerie.
Du med det hede Hjerte! du maa vandre
Aleene, som blandt Marmorbilleder:
Forunderlig de røres blandt hverandre,
Og stift og koldt hver Stytte paa dig seer.
O! skynd dig! flye! - Forstenelsen udbreder
Sig vidtomgribende fra Sjæl til Sjæl;
Ak! skynd dig! flye didhen, hvor Lauren spreder
Sin Skygge over Musens Kildevæld!
Thi der kun Tidens Vintersnee ei kommer,
Der blomstrer endnu Følelsernes Vaar,
Der gløder endnu Phantasiens Sommer,
Der Kærlighedens Nattergal end staaer.
Der Idealer i det Høye svæve,
Horaerne der dandse Haand i Haand,
Der Drømme sødt paa Harpetoner bæve,
Der Aander røre den beruste Aand.
Og vil du ei til Digterlunden vanke
Blot for ved Gjøglespil at hvile ud,
Og hist og her et venligt Blomster sanke,
Som viftes hen i Hverdagslivets Slud;
Da skal du ei, som Tidens Kloge, finde
En magisk Lygtes Skyggebilleder,
Som spraglede paa kolde Muur forsvinde,
Og efterlade tømt og kalket Leer.
Nei, vil du dybt i Helligdommen trænge,
Da skal du selv den <w>store Harpe</w> see,
Som spiler ud de stærke, gyldne Strenge
Imellem Jordens Bund og Stjernerne.
Og du skal høre den naar Tordner rulle,
Naar Storme hyle, - og dens Melodie
Skal tone vildt Naturens underfulde,
Men evig - evig skjønne Harmonie.
</body>
</poem>

<poem id="ingemann2018042308">
<head>
    <title>Kundskabstræet</title>
    <firstline>Hellig staaer du gjennem Seklerne</firstline>
    <notes>
        <note>Mottoet stammer fra Novalis' <xref poem="novalis2018041601,37-40"/>.</note>
    </notes>
    <source pages="66-69"/>
    <quality>korrektur1,korrektur2,kilde,side</quality>
</head>
<body>
<nonum><small><right>Der Heimlichkeit uhrmächt'gen Band</right></small></nonum>
<nonum><small><right>Kann nur die Hand der Einsicht lösen;</right></small></nonum>
<nonum><small><right>Gelingt's das Innre zu entblätzen,</right></small></nonum>
<nonum><small><right>So bricht der Tag der Freiheit an.</right></small></nonum>
<nonum><right><w>Novalis.</w></right></nonum>

Hellig staaer du gjennem Seklerne,
Og uvisnelige Løv dig klæder,
Andagtsfuld jeg i din Skygge træder,
Store, underfulde Træe!

Vældig, dybt din Kæmperod
Gjennem Jordens Middelpunkt sig slynger,
Og, med Issen mellem Stjerneklynger,
Evig du i Universet stod.

Blomstrende fra Pol til Pol,
Du de store Grene vidt udstrækker,
Og, bestraalet af en høy're Sol,
Gyldne Frugter Vandreren du rækker.

O! at han dem Alle kunde naae,
Og med takfuldt Hjerte dem annamme!
Haanlig ei til fjerne Grene saae!
Glemte ei, hver Qvist har fælleds Stamme!

O! at ingen fræk, vanhellig Haand
Voved dine Knopper at afbrude!
O! at ingen iiskold Ormeaand
Voved dem for jordisk Muld falbyde!

Kun et lidet Blomster Skjalden brød
Af din grændseløse Guddomsfylde;
O! men Duften vakre, liflig, sød,
Ahnelser, som mægtig Sjælen trylle.

Derfor maa han Harpen slaae,
Og lovsjunge hvad han kun kan skimte,
Hine Frugter, som han ei kan naae;
Men som fjernt med Stjernelys nedglimte.

Dyrekjøbte Kundskabstræe!
See! for dig har vi vort Eden givet,
Og som mødig Pilgrim vandrer Livet
Taus, alvorligt gjennem Gravene.

O! men Øyet er opladt,
Og med dybe Grandskerblik det søger
I Naturens hemmeligste Bøger
Evig Sandheds skjulte Skat.

Bedre saa i Skyggerne at vanke,
Eene med den stille Tanke,
Som i mandig Flugt vil Lyset naae,
End som Børn i Paradiset gaae.

Bedre vovsom at oplede
Viisdoms hemmelige Præg hernede,
Bedre med ubunden Haand
Mellem Godt og Onde at stille,
Bedre fri sig at forvilde,
End gaae tryg i evigt Ledebaand;
Bedre med herkulisk Haand
Dristig mellem Øst og Vest at famle,
For engang hesperisk Frugt at samle,
Eller hist det gyldne Skind at naae.

Selv hvis Kæmpen falde maa,
Før han Sejrens fjerne Palme finder,
Mindet Laurbær om hans Tinding vinder,
Og bag Heltens Grav skal Sol opstaae.

    Store Dag! du skal oprinde,
    Gaaden løses skal engang,
Og Hvo Sandhed søgte, han skal finde.
Lys! o! Lys, Hvo standse tør din Gang!
</body>
</poem>

<poem id="ingemann2018042309">
<head>
    <title>Vandreren</title>
    <firstline>Himmelen var mørk og graa</firstline>
    <source pages="70-71"/>
    <quality>korrektur1,korrektur2,kilde,side</quality>
</head>
<body>
Himmelen var mørk og graa,
  Jeg fornam det ikke;
Thi jeg klaren Himmel saae
  I Elisas Blikke.

Stjernerne forsvundne var,
  Dog jeg ikke grued;
Thi som helligt Stjernepar
  Pigens Øyne lued.

Veien var saa mørk, saa trang
  Fro jeg monne vandre:
Elskende gaae tungest Gang,
  Salig med hverandre.

Himmelen blev atter blaa,
  Jeg fornam det ikke;
Thi jeg <w>hin</w> ei mere saae
  I Elisas Blikke.

Venligt tindred Stjernerne,
  Dog mit Hjerte grued;
Thi jeg kunde dem ei see,
  Som mig kjærligst lued.

- Himmel! bliv kun sort igjen!
  Stjerner! I forsvinde!
Men giv atter Vandreren
  Sin Ledsagerinde!
</body>
</poem>

<poem id="ingemann2018042310">
<head>
    <title>Den landflygtige Aand</title>
    <firstline>Fra Lampen hisset i Guderhallen</firstline>
    <source pages="72-74"/>
    <quality>korrektur1,korrektur2,kilde,side</quality>
</head>
<body>
<nonum><i>Credule, qvid frutira fimulacra fugacia captas,</i></nonum>
<nonum><i>Qvod petis est nusqvam.</i></nonum>
<nonum><right><i>Ovidius</i></right></nonum>

Fra Lampen hisset i Guderhallen
En Funke fordum er falden;
Af Funken sig hæved en Aand saa stor:
Han svæver tit mellem Himmel og Jord,
Ved Dag og ved Midnatstide.
Hernede han finder ei Rast eller Roe,
Og aldrig mægter han stille staae;
Men stønner og stræber saa vide.

Ved Dag gaaer han ofre ad eensomme Vei,
Hvor ikke de Levende støye,
Og Menneskets Glæder skuer han ei,
Og ei dets forfænglige Møye.
Mens Livets Træl i sit Ansigts Sved
Æder sit Brød og - glemmer sit Meed,
Gaaer Aanden smægtende, sorgfuld frem,
Og søger sit Maal og søger sit Hjem,
Som evigen flyer for hans Øye.

Naar Midnatsmaanen sit Lys har tændt,
Naar Stjerner funkle foroven;
Da gaaer han, med Blikket mod Himlen vendte,
Did hvor der er mørkest i Skoven.
Og møder han der et elskende Par,
Da tindrer i Øyet en Taare klar;
Men blodig paa Jorden den rinder.
Og hører han Nattergalene slaae,
Han smiler, og kan dog ei stille staae;
Men sukker i Natten - og svinder.

Og stundom han stiger paa steileste Bjerg
Saa høit udi Ætherens Sphære,
Da synes ham Jorden en liden Dværg,
Og selv han en Kæmpe mon være.
Forgjæves en Himmel er over ham hvalt,
Han stirrer hen i det vide - Alt,
- Hult Stormen i Bjergkløften hyler.
Vidt breder han ud sin Kæmpearm,
Men Jorden er tom, og Himmelen arm:
En - Verden hans Favn ei udfylder.

O! du som vandrer med udbredt Favn
Uden Lys, uden Stie, uden Hvile!
Sig Kæmpeaand! hvad er vel dit Navn?
Hvorhen maa du stræbe og ile?
Hvi trænger dit Suk saa dybt i mit Bryst?
Hvi dræber din Aande den jordiske Lyst,
Men ikke den jordiske Trængsel?
Ak! taus du peger paa Stjernen hen:
Derfra du faldt, did du stunder igjen,
Er du ei den - <w>evige Længsel?</w>
</body>
</poem>

<poem id="ingemann2018042311">
<head>
    <title>Trøsten</title>
    <firstline>Ved Qvel jeg sad i Eegens Lye</firstline>
    <source pages="75-76"/>
    <quality>korrektur1,korrektur2,kilde,side</quality>
</head>
<body>
Ved Qvel jeg sad i Eegens Lye,
  Bedrøvet og nedbøiet,
Saae Solen dale under Skye,
  Og Taarer stod i Øyet.

Da kom et lidet Barn til mig,
  Jeg har ei seet dets Lige,
En Lysets Engel var hun liig,
  Den underfulde Pige.

Hun Lokker bar som lysen Guld,
  Og Klæder, lilliehvide,
Og hendes Blik, betydningsfuld,
  Ad Himlen monne glide.

De Øyne var saa klare, blaa;
  Men hendes Kinder blege,
Hun smilende hen paa mig saae,
  Og maatte fremad pege.

Og blid, som Davidsharpens Klang,
  Lød Barnets Sølverstemme.
Hun iled bort; men hvad hun sang
  Det kan jeg aldrig glemme.

"Hvi sidder du og græder der,
  Fordi din Sol bortiler?
Hvor jordisk Øye Grændsen seer,
  Paa Jorden Himlen hviler.

Hvor jeg gaaer hen, skal du og gaae:
  See! Vestens Høye gløde!
Der spire de Kjærminder blaa,
  Der voxe Roser røde."

Saa Barnet sang og svæved hen,
  Og svandt bag Vestens Høye:
Jeg græd ei meer; thi Himmelen
  Laae stedse for mit Øye.
</body>
</poem>

<poem id="ingemann2018042312">
<head>
    <title>Hymne</title>
    <subtitle>(Efter David)</subtitle>
    <firstline>Hæv dig, min Sjæl! en Stund fra Støvets Kjæder</firstline>
    <!-- TODO: Er dette en David-salme fra biblen, som vi kan linke til? -->
    <source pages="77-81"/>
    <quality>korrektur1,korrektur2,kilde,side</quality>
</head>
<body>
Hæv dig, min Sjæl! en Stund fra Støvets Kjæder,
Til Aanders Herre, Universets Aand;
Priis ham, som danned Støvet i sin Haand
Til Sjælens underfulde Valfartsklæder!

Priis Herrens Storhed, Herrens Majestæt!
I Lyset skjult han vandrer allevegne:
Hist for hans Fod et Tæppe er udbredt,
En Himmel hvalt, høyt over Jordens Egne.

I Vandene han bygger hvælvet Sal,
Fra Skyens Tordenvogn han Lynet svinger.
Jord - Himmel - Hav - og Luft er Herrens Hal,
Og vældig farer han paa Stormens Vinger.

Hans Tjenere er - Elementerne,
Hans Sendebud er Engle fra det Høye,
Hans Haand er udstrakt over Verdnerne:
Og ydmyg de henrulle for hans Øye.

Forvirret blandt hverandre tumled de,
En formløs Masse, hvor Atomer strede,
Afgrunden skjuled Jorden, som et Klæde,
De Bølger brused over Bjergene.

De flyede, Herre! for din Stemmes Torden,
Du trued, - Elementerne adlød;
Urokkelig grundfæstede du Jorden,
Og Vandene til Oceanet flød.

Og Bjergene mod Himlens Stjerner stege,
Og Dalene nedgled til Bjergets Fod;
Men vældig du paa Grændsen monne pege,
- og Bjerg og Dal ved Grændsen stille stod.

I Dalen lod du Flod og Kilde rinde,
Du lod dem flyde mellem Bjergene,
At Ørknens vilde Dyr dem maatte finde,
Og Himlens Fugle væde Tungerne.

Og Høy og Slette du fra oven vander,
Med Frugt du signer Jordens Moderskjød,
Og Græs og Urt for Qvæg paa Marken stander,
Paa Agren voxer Menneskenes Brød.

O! du, som Druen hang i Rankens Skygge,
Oliverne i Olietræets Lye,
Du lærte Fuglen konstig Nede bygge,
Og Mennesket til sikkre Hytte tye.

Du lærte Nattens Dronning Tiden maale,
Og gaae sin Cirkelgang ved Fakkelskin,
Du farved Morgenrødens Rosenkind,
Du tændte Dagens Ild, og Aftnens Straale.

Og naar din Sol i Bølgen kjøler sig,
Og stjernevirket Dække Jorden skjuler,
Gaae Skovens vilde Dyr af deres Huler,
Om deres Føde raabe de til dig.

Naar Hanen galer, Lysets Engel smiler,
Gaaer Mennesket til vante Gjerning ud:
Han søger og sin Føde af sin Gud,
Og træt og qvæget han ved Aften hviler.

Hvo tæller, Herre! dine Gjerninger?
Hvor viselig opholder du dem alle!
Som Havets Sand er dine Verdener,
Og ei forgjæves kan et Støvgran falde.

I Luften sjunge Fuglene din Priis,
I Skoven Løven om din Vælde brummer
Og hvor uhyre Hav blaalæbet skummer,
Selv tause Slægter vidne: du er viis.

Der svømme dine Hvaler om saa vide,
Blandt Myriader, som du dannede;
Der dine Børn paa lette Planker glide
Imellem Dødens Svælg og Himlene.

Og Alle, Alle see til dig, o! Fader,
Du giver, og taknemlig sanke de:
Betimeligen du din Haand Oplader,
Og Alle mættes med Velsignelse.

Og naar du deres Aand tilbagekalder,
De Aanden give hen, - og vorde Støv;
Saa leger Vinden med nedkastet Løv,
Saa bøyer Blomsten Hovedet og - falder.

Udsender du din Aand, da skabes de,
Ufødte fødes, nye Slægter leve.
Men Herre! rører du ved Bjergene,
Da tænde de din Altarild og - bæve.

Stor er du Gud! ja stor evindelig,
Dig søger Tanken og nedtumler svimmel,
Men dine Gjerninger, din Jord, din Himmel,
Alt Herre! vidner, tøver, priser dig.

Og jeg vil prise Herren mens jeg lever,
Lovsjunge ham indtil jeg gaaer herfra,
Til Harpen tier og min Aand bortsvæver,
Den Herren prise skal, Halleluja!!
</body>
</poem>

<poem id="ingemann2018042313">
<head>
    <title>Skatten</title>
    <firstline>En Klippesteen ligger paa vildene Stie</firstline>
    <source pages="82-83"/>
    <quality>korrektur1,korrektur2,kilde,side</quality>
</head>
<body>
En Klippesteen ligger paa vildene Stie,
  Til Grændse ved Dybet hensat;
Men dorsk gaaer Vandreren Stenen forbi,
  Veed ei den skjuler en Skat.

I Ørkenen sidder den kloge Mand:
  Dybsindig han stirrer i Muld,
Og furer Ziffre i flygtigt Sand,
  Og søger forborgene Guld.

Op farer den Grandsker, og griber sin Stav,
  Og læser paa Krys og paa Qvær:
"<w>Løft Grændseklippen ved dyben Hav!</w>"
  Ak! er den kun ikke for svær?

Taus iler han til den Kampesteen,
  Og vil den løfte fra Jord,
Men Sveden ham springer fra Marv og Been,
  Urokkelig Stenen dog staaer.

Paa Veien standser hver Vandringsmand;
  "Du Daare! - de raabe - gak bort!
Lad ligge den Steen, du ei løfte kan!"
  Den Grubler gaaer sukkende sort.

Men see! et Pigebarn nærmer sig,
  Hun vandrer ved Pilgrimsstav,
Hun beder til Gud udi Himmerig,
  Og søger den hellige Grav.

Og for den barnlige, fromme Aand
  Det lysner saa underlig,
Brat Pigen udrækker sin spæde Haand,
  Og Stenen opvælter sig.

En Fjæderham finder hun lilliehvid;
  "O! kunde paa dig jeg bortflye!"
Flux Barnet blier til en Engel blid,
  Og flyver - og svinder bag Skye.
</body>
</poem>

<poem id="ingemann2018042314">
<head>
    <title>Tryllelandet</title>
    <firstline>Jeg kjender et fortryllet Land</firstline>
    <source pages="84-86"/>
    <quality>korrektur1,korrektur2,kilde,side</quality>
</head>
<body>
Jeg kjender et fortryllet Land,
Men veed ei hvor det findes:
Det kun i Blinde søges kan,
Og Ingen Veien mindes.

Thi underfuld ved Midnatstid
En Aand gaaer om hernede,
Og leder hvem han elsker did
Til overjordisk Glæde.

Og Aandens Ven staaer henrykt der,
Og seer sig om saa vide,
Og skuer tusind Billeder.
Saa venlige, saa blide.

Hans Hjerte føler intet Savn,
Nu bløder det ei mere;
Thi Venner synke i hans Favn,
Som længst bortvandret ere.

Og Pigen, som han sukked for,
Huld smiler ham imøde;
Og Tidens Strøm tilbage gaaer
Med gjenfødt Morgenrøde.

Og hvad han saae, og hvad han nød
Han atter skuer, nyder;
Ja Haab, som laae i Fremtids Skjød,
Opfyldte der ham fryder.

Der er det Dag ved Midienat,
Og Vaar ved Vintertide;
Men Timer i det Land saa brat
Som Øyeblik bortglide.

Halvdunkle Syner uden Tal
Der vexle blandt hverandre;
Men flux ved Grye og Hanegal
Den Fremmede maa vandre.

Thi en usynlig Haand ham fort
Af Landet maa bortdrage.
Han veed ei Hvo ham førte bort,
Ei hvor han kom tilbage.
</body>
</poem>

<poem id="ingemann2018042315">
<head>
    <title>Sang</title>
    <firstline>Hvorhen - hvorhen? hvad søger du saa bange?</firstline>
    <source pages="87-88"/>
    <quality>korrektur1,korrektur2,kilde,side</quality>
    <notes>
        <note>Mottoet stammer fra Stolbergs <xref poem="stolbergf2018071901,13-14"/>.</note>
    </notes>
</head>
<body>
<nonum><small>Ahndung ist unsre Weisheit hienieden und unsre Wonne Sehnsucht.</small></nonum>
<nonum><small><right><w>Stolberg.</w></right></small></nonum>

Hvorhen - hvorhen? hvad søger du saa bange?
      Vildfarne Sjæl!
Hvi maa du i de stille Dale gange,
      Saa tyst ved Qvel?

Hvad søger du hist i den klare Vove,
      Naar kjølig Vind
Fremsuser vildt henover dunkle Skove
      I Maaneskin?

Hvad søger du hist i den sølvblaa Stjerne,
      Naar dumpt og viid,
Valhornet toner fra det dybe Fjerne,
      Ved Midnatstid?

Hvi gyser du saa underlig og bæver
      Paa eenlig Stie,
Naar som til bedre Verdner du hensvæver
      I Harmonie?

- O! Evighed, hvad dybt min Sjæl fornemmer
      I helligt Nu,
Naar drømmende om dig, den Jorden glemmer,
      Det - veed kun du.
</body>
</poem>

<poem id="ingemann1812a0">
<head>
    <title>Bekjendelser</title>
    <subtitle>(Efter det Svenske)</subtitle>
    <firstline>Tit er jeg glad, og vil dog gierne græde</firstline>
    <source pages="89-90"/>
    <quality>korrektur1,korrektur2,kilde,side</quality>
    <!-- TODO: Find det svenske forlæg. -->
</head>
<body>
<nonum><small>La bienséance est la moindre de toutes les loix &amp; la plus svivie.</small></nonum>
<nonum><right><small>Rochefoucauld.</small></right></nonum>

Tit er jeg glad, og vil dog gjerne græde;
Thi intet Hjerte deler heelt min<note>min] med - jvf. sidste strofes første linje.</note> Glæde.
Tit er jeg sorrigfuld, og maa dog lee,
At Ingen skal den bange Taare see.

Tit elsker jeg, og vil dog gjerne sukke;
Thi Hjertet maa sig taust og strængt tillukke.
Tit harmes jeg, og dog jeg smile maa;
Thi det er Daarer, som jeg harmes paa.

Tit er jeg varm, og isner i min Varme;
Thi Verden favner mig med frosne Arme,
Tit er jeg kold, og sveder dog derved;
Thi mangen Dont er uden Kjærlighed.

Tit taler jeg, og vil dog gjerne tie,
Hvor Ordet ei maa Tanken oppebie.
Tit er jeg stum, og ønsker Tordenrøst,
For at udtømme det beklemte Bryst.

O! du, som eene dele kan min Glæde,
Du, ved hvis Barm jeg torde frit udgræde,
O! Pige, hvis du kjendte, elsked mig,
Jeg kunde være som jeg <w>er</w> - hos dig.
</body>
</poem>

<poem id="ingemann2018042317">
<head>
    <title>Ode til Svada</title>
    <firstline>Vær hilset, Sandheds varme Tolkerinde!</firstline>
    <notes>
        <note>Mottoet stammer fra <i>Iliaden</i>, I, 249, som i Wilsters <a poem="wilster2005050801,249">oversættelse</a> lyder ,,Ham flød Stemmen fra Læben saa sød som den liflige Honning.'' </note>
    </notes>
    <source pages="91-95"/>
    <quality>korrektur1,korrektur2,kilde,side</quality>
</head>
<body>
<nonum><small><right>- Ἀπὸ γλώσσης μέλιτος γλυκίων ῥέεν αὐδή.</right></small></nonum>
<nonum><right><w>Homer.</w></right></nonum>

Vær hilset, Sandheds varme Tolkerinde!
Vær hilset i det kolde Nord!
Lad Bragi om din høye Tinding vinde
En Krands af Eegeløv og blye Kjærminde,
Som ubemærket ved hans Altar groer!

Vær hilset under Eegens hvalte Krone!
Du Møe fra Laurens Fødeland!
Lydt hørte jeg en Sølverstemme tone
Fra gyldne Tunge gjennem Malmets Zone:
Og Svada gik paa Fjeld og grønne Strand.

Før gik din Vei henover Hellas Høye:
Du stod med Plektret i din Haand, <!-- Plektret? -->
Heroerne du saae med Tænkerøye,
Saae dem for Aandens Throne sig nedbøye,
Kun lænket i Chariters Rosenbaand.

Og mægtig flød fra dine Honninglæber
Den klare, dybe Tankestrøm,
Som aldrig træg til lave Jord sig klæber;
Men gjennem Sandsens lette Skyer stræber
Mod Himlen yndig, som en Morgendrøm.

Med Guddomsrøst du Friheds Sønner trylled,
Du fængsled sympathetisk Aand;
Og Frihed dig til Hjertets Dronning hylded,
Du gik, i Phantasiens Sol forgyldet,
Med Millioners Skjæbne i din Haand.

Men hvor er nu dit store Kongedømme?
Boer du end i dit Fødeland?
"Ak! - sukker Klio over Tidens Strømme -
Hvor Frihed smiler kun blandt svundne Drømme
Der er ei mere Svadas Fødeland."

See! derfor, Huldgudinde! mon du vanke
En Flygtning over viden Jord;
Dog hvor du engang Blomster kunde sanke,
Der svæver endnu mangen evig, Tanke,
Mens Tidslen over Frihedsstytten groer.

O! Flygtning, maatte end din Sol neddale,
En hellig Stjerne dog oprandt:
Den ledte dig til Herrens Tempelsale,
At frit du der om Himlen kunde tale,
Mens Jordens Glands, som Fnug for Storm, hensvandt.

Der stod du under Kirkens Himmelbue
Med Timeglasset i din Haand,
Og i dit Øye Evighedens Lue,
Mens over Issen Helligdommens Due
Paa gyldne Vinger hævede din Aand.

Der staaer du, over Tidens Tant ophøyet,
Usminket, mellem os og Gud,
Og peger did, hvor Frelseren har bøyet
Sit Hoved paa sit Kors, og lukket Øyet,
Og bredet Armene imod os ud.

Og hist du stander for Astræas Skranke
Og veier Brøden tankefuld;
Men seer du Veieskaalen uvis vanke,
Da kaster du i Naadens Skaal en Tanke,
Som veier meer end Navn og røden Guld.

Og her jeg seer dig, Sandheds Tolkerinde!
Her staaer du i Athenes Hal,
Her kan du endnu Frihedspalmen finde:
Den slynger sig om Musens Tempeltinde,
Den slynger sig om Nordens Kongesal.

Den skygger over Dal og grønne Slette
Den skygger over høyen Fjeld;
Maa Trælleblod den halve Jord end plette,
Kan Friheds Datter dog sin Fod hensætte
Eet Sted, hvor Frihed boer i Mandens Sjæl.

Hvil her, o! Svada, under Eegens Skygge!
Her døer ei Konsten fredløs hen,
Her fro Chariter og Camoener bygge;
Her vil en mægtig Haand din Fred betrygge:
Din Skytsaand er din Dyrker og din Ven.

Ja dvæl, o! Svada, under Eegens Krone!
Du Møe fra Laurens Fødeland!
O! lad din Sølverstemme mægtig tone
Fra gyldne Tunge gjennem Malmets Zone
Paa Noras Klipper og paa Danas Strand!
</body>
</poem>

<poem id="ingemann2018042318">
<head>
    <title>Det Evige</title>
    <subtitle>(Efter den persiske Digter <w>Said</w>)</subtitle>
    <firstline>Før Mennesket til jordisk Liv blev kaldt</firstline>
    <source pages="96-97"/>
    <quality>korrektur1,korrektur2,kilde,side</quality>
</head>
<body>
Før Mennesket til jordisk Liv blev kaldt,
Før Himlen over Jord og Hav blev hvalt,
Var <w>Sjæl</w> og <w>Kjærlighed</w> og <w>Guddom</w> til;
Og Sjælen laae i Kjærlighedens Skjød,
Og priste Gud; det gjennem Chaos lød,
Ufødte Verdner lyttede dertil.

Og medens Mennesket i Støvdragt gaaer,
Og Himmelbuen over Jorden staaer,
Er <w>Sjæl</w> og <w>Kjærlighed</w> og <w>Guddom</w> til.
Og Sjælen skal, i Kærlighedens Favn,
Lovsjunge høyt den store Guddoms Navn,
Og Sphærerne hans Priis istemme vil.

Og smuldrer, Menneske! din Støvdragt hen,
Og synker Jorden, brister Himmelen,
Skal <w>Sjæl</w> og <w>Kjærlighed</w> og <w>Gud</w> bestaae.
Og Sjælen skal, i Kjærlighedens Skjød,
Lovprise Gud, ak kvad der ei blev fød
Kan heller ei i Evighed forgaae.
</body>
</poem>

<poem id="ingemann2018042319">
<head>
    <title>Laura</title>
    <subtitle>(Efter Petrarca)</subtitle>
    <firstline>I hvilken Himmel, hvilken høy Idee</firstline>
    <notes>
        <note>Gendigtning af Petrarca: <xref type="translation" poem="petrarca2018041901"/>.</note>
    </notes>
    <source pages="98"/>
    <keywords>sonnet</keywords>
    <quality>korrektur1,korrektur2,kilde,side</quality>
</head>
<body>
I hvilken Himmel, hvilken høy Idee
Fandt du, Natur! et Mynster for hint Billed,
Hint skjønne Aasyn, hvori du har villet
Udvise <w>her</w> hvad <w>hist</w> du mægtede?

Hvor var den Kildens Møe, den Skovens Fee,
Hvis fagre Guldhaar saa for Vinden spilled,
Hvis rene Sjæl var saa Guds eget Billed?
- Dog i den Himmel jeg min - Død maa see.

Forgjæves efter Guddomsskjønhed iler
Den Digter, som ei hendes Øyne saae,
Hvor sødt de rulle imod Himlens Blaa.
Han veed ei, Balsom paa Dødspilen hviler,
Som ikke veed, hvor sødt hun sukke maa,
Hvor sødt hun taler, og hvor sødt hun smiler.
</body>
</poem>

<poem id="ingemann2018042320">
<head>
    <title>Waucluse</title>
    <firstline>Hellige Kilde!</firstline>
    <source pages="99-103"/>
    <keywords>petrarca</keywords>
    <quality>korrektur1,korrektur2,kilde,side</quality>
    <!-- Waucluse ligger ikke langt fra Avignon og besynges af Petrarca. -->
</head>
<body>
        Hellige Kilde!
Hvi risler du hist saa vemodig og stille?
Tungsindig, men skjøn er din Sang.
Mindes du Fortids Harpeklang?
Skuer du Blomsterhøyen, du væder?
        Kjender du den?
O! det er Lauras Ven du begræder,
    Lauras sørgende Ven.

Haabløse Elskovs liflige Sanger!
  Mand med den evige Taare!
Over din Gravhøy Phantasus ganger,
  Standser - og sukker saa saare:
      Underlig klemmer
  Det bankende Hjerte hans Bryst;
        Og han fornemmer,
Mellem Sylphidernes sørgende Stemmer,
    - Henfarne Barde! din Røst:

    "Aldrig forglemmer jeg Eder,
        Elskede Steder!
    Tit fra Elysiums hellige Glæder
    Hid I mig kalde tilbage.
Hvor Skovduen sukker for fjerne Mage,
Hvor Gnomer og Sylpher Sukket gjentage,
Hvor Druiderne hvidske i Aftenstunden
    Om den Tid, som er svunden,
Om hver lønlig Taare, som her er runden,
Om Ynglingen med det dybe Savn,
Som lærte dem sjunge sin Lauras Navn,
Her Nymphen over hans Urne græder,
Her Philomele hans Gravsang qvæder,
Og her han mindes sin Elskovsklage
      I de henrundne Dage.

    Stille, skyggefulde Lund!
    Kilde, som saa sagte rinder!
    Elskte søde, vemodsfulde Minder
    Om min Elskovs Prøvestund!
    Naar i Maaneglandsen,
    Under Eeg og grønne Bøge,
    Svævende i Dandsen,
    Milde Alfer spøge:
Og naar Myrthen i min Løvsal bæver,
Over den min Aand hensvæver.

    Der, hvor Laura hviled
    Paa de Blomster smaa,
Der, hvor Laura første Gang mig smiled,
    Maa jeg ofte staae:
Endnu blomstre her Roser vilde,
Græsset grønnes og Taarene trille,
    Hvor jeg min Elskede saae.
Endnu staae her Kjærminder blaa,
Endnu fløyter i Nattens Stille
En Nattergal her sin Elskovstrille,
Endnu staaer i den grønne Bark
    Laura hos sin Petrark.

Hist i Elysiums hellige Skygger
Under evige Myrther de Elskende bygger;
Sødt er dog Mindet om Sorgens Dage,
Sødt at vandre den Vei tilbage,
    Hvor Taaren er runden
    I Længselsstunden,
  Hvor Vemod vifter i Lunden.

          Elskede Steder!
    Gjerne betræder jeg Eder,
Gjerne jeg gaaer ved de klare Strømme,
Drømmer igjen de gamle Drømme,
Gjerne jeg gaaer i den dunkle Lund
Og mindes min Elskovs første Stund?

            - Hellige, søde,
      Liflige Stemme! du tier;
      Hørte jeg dine Sorgsmelodier?
Eller bedrog mig Tanken om Eder, I Døde!
O! var det dig, som sukked saa saare?
Mand med den evige Taare!
    Er den henrunden?
Og har du hisset din Elskede funden? <!-- Og har] har ... iflg. errataen. -->

        - Mildere Vinde
  Vifte igjennem de gamle Linde,
        Skyggerne svinde,
  Klarere Kildens Taarer henrinde,
        Morgenen gryer, -
  Er det din Aand, som bortflyer?
</body>
</poem>

<poem id="ingemann2018042321">
<head>
    <title>Digterskibet</title>
    <firstline>Lufter milde Foraarsvinde!</firstline>
    <notes>
        <note>Mottoet stammer fra Schillers <i>Don Karlos, Infant von Spanien</i> (1787).</note>
    </notes>
    <source pages="104-128"/>
    <quality>korrektur1,korrektur2,kilde,side</quality>
</head>
<body>
<nonum><small>Die Wahrheit ist vorhanden für den Weisen,</small></nonum>
<nonum><small>Die Schönheit für ein fühlend Herz.</small></nonum>
<nonum><small><right><w>Schiller.</w></right></small></nonum>

Lufter milde Foraarsvinde!
Gynger Baaden, Bølger smaa!
Grib du Roret Sanggudinde!
Og lad mig Guldharpen slaae!
Mens fra Kyst til Kyst vi haster,
Silkeseil i gyldne Master
Skal vi heise livligen;
Og med Sang og Harpetoner
Flyve vi til fjerne Zoner,
Og til fjerne Tider hen.

Hist i Morgnens Rosenfarve
Stiger du af Havets Skjød,
Land! hvor Livets skjønne Larve
Pryded selv den blege Død.
Lyse, favre Sandserige!
Øine Kyster jeg bestige!
Hvile paa din Blomsterstrand?
Gyldne Perler dig bedugge
Guders og Heroers Vugge?
Musers og Chariters Land!

Over disse milde Egne
Gaaer en venlig Ungdomsaand,
Og henspreder allevegne
Blomsterfrøe med barnlig Haand.
Guder hvile sig fortrolig
I de Dødeliges Bolig,
Genier omvifte den;
Nymphen sjunger ved sin Kilde,
Og Druiden øm og stille,
Løv nedstrøer til Elskeren.

Lette, lyse Stundgudinder
Aabne Himlens gyldne Port,
Og, hvor Taagesløret svinder,
Helios! du ruller fort:
Prægtig iler Dagens Konning
Did, hvor Oceanets Dronning
Aabner ham sin bløde Arm;
Og med Fakkelskin henglider,
Styrende de snelle Tider,
Phoebe i sin hvide Karm.

Kydsk tildækkes Lilliebarmen
Af det lyse Klæbebon;
Stigende af Sølverkarmen,
Søger hun Endymion:
Hist ved Bækkens klare Strømme
Slumrer han i søde Drømme,
Ahner sin Lyksalighed;
Mens Gudinden om ham svæver,
Kysset blidt paa Læben bæver,
Drømmer han om Kærlighed.

Elskov er den Aand, som gyder
Liv i Himmel, Hav og Jord,
Den fra Guderne udflyder:
Men blandt Mennesker den boer
Og i skjønne Sandseklæder
Menneskelig den fremtræder;
Men med Guders rene Lyst:
Som en Engel uden Vinger,
Den sig ei fra Jorden svinger;
Men har Himlen i sit Bryst.

Hil dig, lyse Sandserige!
Lykkelige Himmeljord!
Her ei dunkle Længsler stige
Mod det Skjønne ovenfor:
Hvad i skjønnest Form du favner
Du ei søger, du ei savner;
Hil dig, gamle Grækenland!
Mindets Taarer dig bedugge,
Guders og Heroers Vugge!
Musers og Chariters Land!

River mig fra dine Bredder
Atter Pieriden hen;
Til et Broderland hun leder:
Det er dig, Hesperien!
Jeg dit Manddomsaasyn kjender;
Septeret i dine Hænder
Til de høye Stjerner naaer;
Paa din Isse funkler Kronen,
Og henover Verdensthronen
Ørnen sine Vinger slaaer.

Jordens store Overvinder!
Hersker paa det vilde Hav!
Fromheds Altarblomst sig vinder
Om din Styrkes Malmerstav:
Aabnes Jani Port saa vide;
Brænder Vestas Flammer blide,
Dyrkes du, Urania!
Og hvor Kraften fri fremtræder,
Brister Lænkerne for Eder,
Brutus! Cocles! Scævola!

Mange Eders Brødre ere:
Her kun Helteskygger gaae;
Romerdyd og Romerære,
Evige Trophæer, staae.
Men udslukkes Altarflammen,
Ak! da visner Eegestammen,
Laurbærkronen synker hen;
Ørnen styrter af sit Banner,
Roma knæler for Tyranner,
- Brutus vaagner ei igjen.

O! lad mig ei Helten skue
Marvløs i Sirenens Favn!
Lad kun Aaget Trællen kue!
Lad ham rødme ved sit Navn!
Skynd dig! flye! o! Pieride,
Lad os see os om saa vide!
Hvor er Ørnen flygtet hen?
Lever den ei meer paa Jorden?
Jo - dens gamle Hjem var Norden,
Der jeg øyner den igjen.

Lad os did paa Fjeldet stige!
Gaae i Herthas Bøgelye!
Hilse Odins gamle Rige,
Under Ygdrasil hentye!
Lad os Urdas Brønd oplede!
Høre høye Norner qvæde,
Læse Runerne paa Skiold!
Aser hist paa Raadstol sidde,
Kæmperne til Valhal ride,
Gjennem kraftfuld Hedenold!

Over gamle Bautastene
Sjunger Vola underfuld:
Guders Skjæbne veed hun eene,
Vækker Kæmperne af Muld.
Hun om Tidens Fødsel sjunger,
Vildt det gjennem Natten runger
"Fatte I det eller ei?"
Aser staae paa Idas Sletter,
Raadslaae mod de stærke Jetter,
Askur gaaer paa eenlig Vei.

Skjæbneløs og stum han vanker
Uden Skjønhed, uden Aand:
Odin giver høye Tanker,
Farver spreder Lødurs Haand.
Støvet er en Halvgud vorden,
Askurs Sæd behersker Jorden,
Emblas Døttre pryde den.
Guder raade i det Høye,
Over dem Valfaders Øye
Ruller klart og prægtigt hen.

Livet mægtigen sig rører
Udi Himmel, Hav og Jord:
Hist jeg Ægirs Døttre hører,
Hvor den gamle Havmand boer.
Her jeg hører Vætter tale,
Ymer ligger ei i Dvale,
Runen sjunger fra hans Been;
Men hans Hjerneskye bortsvæver,
Naar Hræsvælgur Vingen hæver, <!-- Vingen] Vinger iflg. errataen -->
- Ak! saa pustes Drømmen hen.

Skjønne Drøm om Odins Rige
Og om Kæmperne i Nord,
Om Einheriernes Krige
I Hærfaders høye Gaard
Og om Freyas Rok foroven,
Altrene i Herthaskoven,
Dværgeecho, Havfrusang,
Og om Baldurs Støv, som glimter,
Hvor nu Øyet Stjerner skimter,
Og om Bragis Harpeklang!

Skjønne Drøm! du dunkel hviler
Paa henfarne Tids Ruin;
Men af Guders Nat fremsmiler
Hist et venligt Maaneskin.
Fjernt mod Syd jeg Faklen skuer,
Det er ikke Surturs Luer,
Men en Skjærtsild, hellig, reen:
Aser vandre gjennem Flamnen,
Luttret skal de smelte sammen,
Alle vorde skal til Een.

Høyt han throner og forklaret,
I den lyse Evighed,
Har i Kjød sig aabenbaret,
Og hans Navn er Kærlighed.
Ak! Han her ei kunde dvæle,
Kunde ei sit Hoved helde
Til den syndefulde Jord:
Og fra Golgatha han flyede;
Men tilbage Aanden tyede
Med det hulde Trøstens Ord.

O! hvi kunde det ei falde
Reent igjennern Taagerne?
Ak! hvi maatte det ei tale
Klart igjennern Seklerne?
Hvor kan Lyset Mørke føde?
Hvor kan Livet slaae tildøde?
Kjærligheden vække Had?
- Stille, stille! Baaden glider:
Selv igjennem dunkle Tider
Glimter Skjønhed, toner Qvad.

Hvor er det du mig henfører?
Musa! hvilken natlig Strand?
Hellig Dæmring taus indfører
Underfuldt det store Land.
Spøgelser i Mulmet svæve,
Irlys over Sumpen bæve,
Vildsom Vandrer følger dem.
I det Fjerne Sjælen leder,
Længselfuld, om bedre Glæder,
Som en Husvild om et Hjem.

Lyset glimter fjernt til Jorden,
Guderne har den forladt;
Hvo er det, som nu er vorden
Leder i den dybe Nat?
Han fra høyen Himmel vinker
Der, hvor Tornekronen blinker
Hellig mellem Stjernerne.
Taarer rinde, blodigrøde,
Og som Underroser gløde
Hist imellem Tornene.

Jordens Blomster er hendøde,
Dem en Pilgrim træder paa:
Roserne, de evigrøde,
Andagtsfuld han hist vil naae;
Og med nøgen Fod han vanker,
Eensom i de fromme Tanker,
Over Bjerg og Dal og Hav;
Tjørnestav i tomme Hænder,
Han mod Morgenen sig vender,
Knæler paa sin Frelsers Grav.

Dybt i Skovens tanse Glemme,
Langt fra Fryd og Mennesker,
Hvidsker som en Dødningstemme,
Det en iisgraa Olding er:
Fastende han vaager, beder,
I de stille Nætter leder
Han om Trøst blandt Stjernerne.
See! om Issen Helgenglandsen,
Vandrer han med Rofenkrandsen,
Som en Aand blandt Gravene.

Over skumle Klostermure
Qvidrer Svalen ængstelig;
Græsset groer i dyben Fure,
Stille Sangen hæver sig.
Til den himmelske Forsoner
Stige dumpe Orgeltoner,
Hvirvle Viraksdampe hen.
Brødrene ved Altret knæle,
Messe for de Dødes Sjæle,
Hist paa Flammevandringen.

- Musa! flye fra disse Egne!
Ængstlig banker Hjertet her:
Livets friske Farver blegne
I det matte Stjerneskjær.
Stille Andagt! fromme Længsel!
Ei du sprænge kan dit Fængsel
Med din Bøn og med din Graad;
Og den handleløse Kummer
Ligner Dødens stille Slummer;
O! men Livet - kræver Daad.

See mod Øst hvad Øyet blænder,
Vækker Kraften, vild og from!
Underlig en Lue brænder
Over Gravens Helligdom:
Kronen falden er til Jorden,
Korset er et Banner vorden,
Pilgrimsstaven til et Sværd;
Rosenkrandse der omslynger,
Og de djærve Helteklynger
Reise sig til Kæmpefærd.

Korsets Ære at forsvare
Mod Barbarers frække Haand,
Vandrer fort den Christenskare,
Dreven af en mægtig Aand.
Gods og Guld de stolt foragte,
Ei de efter Laurbær tragte,
Eller Jordens matte Glands;
Himmelveien vil de finde,
Og paa Frelsergraven vinde
Seier, - eller Martyrkrands.

- Dog, Camoene! styrt ei Skjalden
Midt blandt Kampens dragne Sværd!
Følg ham heller did til Hallen!
Lysere det synes der.
Her saamangen ædel Ridder
I det tunge Pantser sidder,
Trindt det runde Eegebord;
Herligt færdedes de Alle,
Ei om ringe Daad de tale,
Vexle mangent trofast Ord.

Voldsmand har de kjækt betvungen
Lænker knust, og Mure sprængt,
Uskyld frelst med Sværdetungen,
Giennem Ild og Bølger trangt.
Mandens Adel, Qvindens Ære
Svoer de hellig dem at være,
Hellig som et Ridderord.
For den Skjønne, for den Svage
Flux det brede Glavind drage
Ridderne ved runde Bord.

Did den brave Yngling stræber,
Adler jeg ved Rudderaand.
For et Smil af Pigens Læber
Luer Sværdet i hans Haand.
Og for værdigen at vinde
Krandsen, som de Skjønne binde,
Kæmper han paa Land og Søe.
Og er Helten værdig funden,
Har han Hæderskrandsen vunden:
- Da først favner han sin Møe.

Stille hun saalænge sidder,
Blye i sine Fædres Hal,
Tænker paa sin fjerne Ridder,
Frygter for den Djærves Fald.
Harpen slaaer hun, Væven træder,
Virker Guld i Silkeklæder,
Tegner Tidsbedrifterne,
Lytter til Smaafugles Sange,
Spørger dem, saa barnlig, bange:
"Saae I ei min Elskede?"

- Her er ogsaa Elskov Sjælen
I den dunkle Alders Barm;
Mandig, - men romantisk kjælen,
Hviler Livet i dens Arm.
Myrthens, Laurens Lysegrønne,
Rosens Rødt med himmelskjønne
Blaa Kjærminder samles her:
Pigens Elskovstaarer, stille,
Paa Madonnas Barm nedtrille,
Christi Kors er Heltens Sværd.

O! men Blod paa Korset klæber,
Fredens Fahne luer rød,
Og fra Overhyrdens Læber
Tordner: Band - og Baal og Død.
- Gjerne vilde Musen bygge
I din underfulde Skygge,
Herlige Romancia!
Ak! men Spøgelserne truer,
Og de blege Svovelluer
Skræmme hende bort herfra.

Lufter, milde Foraarsvinde!
Gynger Baaden, Bølger smaa!
Drei du Roret, Sanggudinde!
Og lad mig Guldharpen slaae!
Mens fra Kyst til Kyst vi haster,
Silkesejl i gyldne Master
Skal vi heise livligen;
Og med Sang og Harpetoner
Flyve vi til andre Zoner,
Og til andre Tider hen.

Hvor er det du nu vil lande?
Sangens lunefulde Møe!
Hvilke hvide Klippestrande
Stige hist af mørken Søe?
Der ei hine Stjerner funkle,
Som i det romantisk-dunkle
Underfalde Land vi saae;
Men en Sol er her oprunden,
De Vildfarne Vei har funden,
Tryg fra Fjeld til Fjeld de gaae.

Over Aandens knuste Lænker
Vifter venlig Morgenvind,
Og den glade frie Tænker
I det Skjulte stirrer ind.
Spøgelsernes Tid er omme,
Tyranniets Fængsler tomme
Bannet løst, og Baalet slukt.
Og hvor Hus! din Aske svæver,
I Seraphers Glands sig hæver
Luthers Geist med Ørneflugt.

Munter fra de steile Høye
Vandringsmanden skuer ned:
Klart er Meget for hans Øye,
Som laae før i Dunkelhed;
Oldtids Skatte er fremdraget,
Tidens stærke Tand har naget
Mangen Hemmeligheds Baand.
Meget Stort nu synes mindre:
Viisdom forsker i det Indre,
Blotter det med mægtig Haand.

Øyet sig mod Himlen vender,
Haabende og tillidsfuld,
Mild sin Straale den nedsender,
Vækker Kraften op af Muld.
- Hist aleene, midt i Søen
Staaer en Mand paa Grandskerøen
Store Brahe!<note>Der hentydes til <a poet="brahe">Tycho Brahes</a> Uranienborg på øen Ven.</note> er det dig?
Stirrende i Nat saa vide,
Seer du Kloderne henglide
Samme Vei evindelig.

Hvo er det, som hisset blunder
Under Kundskabstræets Lye?
Ei han slumrer, see! han grunder
Stirrende mod høyen Skye.
I hans Sjæl er Lys oprundet,
Ak! men Øyet har ei sundet
Hvad den dybe Tanke saae.
Frugten falder, - Øyet luer,
Klart og mægtigen det skuer
Verdnerne foroven gaae.

Rullende i evig Orden
Følge de den Guddomslov,
Som med gyldne Træk paa Jorden
Vise Newton! du indgrov.
Løvet i sit Fald adlyder
Samme Lov, som vældig byder
Universets Klodegang;
Og hvorhen vort Blik sig vender,
Lyset lyser, - Ilden brænder,
Lænker i nødvendig Tvang.

Hvorfor sukker du, Camene!
Græder du, o! Phantasie?
Og hvi vanker du saa ene
Hist paa Oldtids dunkle Stie?
Seer du dybt i Tidens Strømme
Efter dine gamle Drømme,
Dine Barndomseventyr,
Dine NympHer og Druider,
Alfer, Feer og Sylphider,
Dine Guder, som bortflyer?

Savner du dit Tryllerige
I Naturens nye Dragt?
Vil du fra en Verden vige,
Som i evigt Baand er lagt?
Kan du ingen Blomst opdage,
Hvoraf du kan Honning drage?
Flyer du, som en hungrig Bie,
Over Sletter, golde, øde?
Ere dine Glæder døde?
- O! græd ikke, Phantasie!

See! Naturen er den samme:
Kjender du den ei igjen?
Brænder kun din Trylleflamme
Underfuld i Skumringen?
Er den kun en Svovellampe,
Bævende paa Mosedampe,
Som ved Dagens Lys forgaaer?
Eller mon ei Solen tænder
Fakkelen, som evig brænder,
Og mod Himmelen opslaaer?

Kan du intet Skjønt oplede
I Planetens Cirkelgang?
Seer du ingen Aand hernede?
Hører du ei Sphærers Sang?
Vandrer ingen Gud foroven,
Tordnende i Skyekartoven,
Smilende i Soleglands?
Kan du intet Liv fornemme?
Hvidsker ingen Engels Stemme
Gjennem Skovens grønne Krands?

Stige ei i Morgenblunden
Lyse Drømme til os ned?
Viste ei i Aftenstunden
Hedenfarnes Ætherfjed?
Mon ei Elskovs Sympathier
Trylle søde Melodier
I vort Hjerte fjern og nær?
Og i skjønne Billedklæder
Aandeverdenen fremtræder;
Hvor et siælfuldt Øye seer?

O! vor Verden er ei øde,
Den er billedrig og skjøn,
Underblomsterne ei døde
For Naturens muntre Søn.
Og det Store er ei mindre,
Hvor der lever i det Indre
En almægtig Genius:
Rosen i hans Fjed fremsmiler;
Hvor han standser, hvor han iler,
Følg ham, hulde Phantasus!

Følg ham, blidt Sanggudinde!
Nu i Himmel, nu paa Jord,
Naar hans Længselstaarer rinde,
Naar han gaaer i Sørgeflor;
Naar paa Tidens Hav han svømmer,
Naar han smiler, naar han drømmer,
Naar han ahner hellig Fryd;
I det Lyse, i det Dunkle,
Hvor der Sol og Stjerner funkle,
Nu i Nord, og nu i Syd.

Følg og mig, o! Sanggudinde,
Lad mig tit Guldharpen slaae!
Kom med milde Foraarsvinde!
Før mit Skib paa Bølgen blaa!
Mens fra Kyst til Kyst vi haster,
Silkesejl i gyldne Master
Skal vi heise livligen;
Og med Sang og Harpetoner
Flyve vi til alle Zoner,
Og til alle Tider hen!
</body>
</poem>

<section>
<head>
    <title>Gangergriffen - et persisk Eventyr i fire Dele</title>
</head>
<content>

<poem id="ingemann2018042322">
<head>
    <title>Første Deel</title>
    <firstline>Kom, Musa fra det fjerne Øst!</firstline>
    <source pages="131-151"/>
    <quality>korrektur1,korrektur2,kilde,side</quality>
</head>
<body>
Kom, Musa fra det fjerne Øst!
Kom, søde Barn fra Phantasiens Rige!
Kom, sæt dig paa mit Skjød! du underfulde Pige!
Klyng dig fortrolig til mit Bryst!
Fortæl mig om den Gangergrif, som svinger
Sin Hersker mod de Stjerner smaa!
Sjung om de Under, du i Tryllelandet saae!
Og til din Sang min Harpe sagte klinger.

<nonum><center>* * *</center></nonum>

Af Skæbnens Nat<note>* Kadr, den helligste Nat i Maaneden Ramasan.</note> steg Morgenrød,
Og Persiens Monark fra gyldne Kongesæde
Saae glad paa Folkets høytidsfulde Glæde,
Som høyt i vilden Skye gjenlød;
Fra alle Lande Folk var sammenstimlet,
At see den store, vidtberømte Fest,
Hvis Rye udbredte sig fra Øst til Vest;
Og Millioner blandt hverandre vrimled.

For hver en Gjæst var Fryd bered,
Fra ham, som føler kun det Liv, hvis Frugt han nyder
Til den, som Ærens Blomst og Konst og Skjønhed fryder,
Enhver nød paa sin Viis Lyksalighed:
Hist qvæged Armod sig ved rigtbelædte Borde,
Og larmed fro til fulde Bægres Klang,
Her hørte man forelskte Pigers Sang,
Der dandsed en Nomadehorde.

Men nærmest Konningen man saae
En Møe, hvis Aasyn lette Slør indhylled,
Og som dog selv igjennem det fortrylled
Hvert Hjerte, som for Skjønhed mægted slaa.
Liig Solen gjennem Morgenskyens Klæder,
Fremstraaler Sirma i sin Ungdomsglands,
Som unge Mai, i Uskylds Blomsterkrands,
Hun trindt omkring sig Fryd og Lykke spreder.

Den Sol at skue, elskovsvild,
Kom mangen Prinds fra fremmed Land, saa vide.
Hun sad ved Perserkongens høyre Side,
Og saae paa Festens ridderlige Spil.
For hendes Øye blinked Landsen,
Og Kæmper mødtes stolt med freidig Helteaand;
Thi af Prindsessens lilliehvide Haand
Seirherren vented Laurbærkrandsen.

Men størst Monarkens Søn end stod
Blandt Kæmperne: hans gyldne Pantser flammed,
Som Middagsluer; tungt hans Glavind rammed,
Og hvor det rammed, der flød - Blod.
Prinds Selims Kraft alt mange Stærke fælded,
Nu stod han, vis paa Seieren,
Og rakde tapre Haand mod Laurbærkrandsen hen,
- Da just en Riddersmand sig melded.

Op Skranken fløy, - en Yngling traadte frem
I hviden Harnisk; paa hans Skjold man skued
En Luth, et Hjerte, som mod Himlen lued,
Et Sværd, som værned over dem.
Hans Øye mildt igjennem Gittret straaler,
Hans Vext er ædel, flagrende hans Haar,
Taus ventende paa Kampens Tegn han staaer,
Med stolte Blik ham Prindsen maaler.

Hovmodig han i Hjertet leer:
"Vil du dit unge Liv i Vove sætte?
Vil du mig og et Blad i Krandsen flette?"
Deeltagende Prindsessen til ham seer.
Og som hun seer, en Zephyr Sløret vifter
Fra Øyets Himmel, Kindens Morgenrød,
- Det hulde Blik den Yngling henrykt nød -
Den Skjønne mærker det, og Farve skifter.

Thi tindrende hun havde seet
En Glædestaare i hans Øye stige,
Saa Meget, Meget syntes den at sige,
Og Hjerter banked høyt, og ahned det.
- Forventning overalt; Trompeten lyder,
Af Balgen Sværder flyver, Gnister gaae
Af Hjelm og Pantser; Heltene end staae,
Og ingen Draabe Blod der flyder.

"Est du fortryllet?" - raaber, vred,
Den stolte Kongesøn, - og vil med begge Hænder
I eet Slag knuse ham; den Yngling snild sig vender,
Og i sin Styrke Kæmpen segner ned;
Saa synker Løven, naar med Vredestorden
Den styrte vil paa Leoparden hen,
Men den undviger ham, og Kæmperen
I Faldet sønderknuser Jorden.

Med Harm den faldne Helt opstod,
Hevngjerrig vil han nye Strid begynde,
Da vinkende Kredsdommerne forkynde,
At Kampen nu er endt foruden Blod.
Prindsessen havde tvende Krandse bunden
For Smidighed og Kraft; men Broderen
Den hele Priis stolt skiænked Ridderen;
- Dog han var midlertid forsvunden.

Fuldendt var djærve Vaabenleeg,
Herolderne bød Agtsomhed og Stille;
Og Konstens Børn, de spøgende, de milde,
Paa høyen Skueplads fremsteg.
For dem var og en Laurbærkrands at vinde,
Og glødende de kappedes om den,
Nu Maleren, nu Billedhuggeren,
Nu Skuespiller, og nu Dandserinde.

- Saa kappedes paa Hellas Kyst
I fordums Dage Musens ædle Sønner.
Et simpelt Blad det høye Snille lønner,
Og Ærens Glød opildner i hvert Bryst;
Og saa skal Hellas blide Huldgudinder
Betræde hvert lyksaligt Land,
Hvor Konstens Genius om Thronen svæve kan,
Og Skjønhed kroner hædret Seiervinder. -

Bekrandset var hver herlig Iid ,
Hvor Sjælen gjennem døde Marmor taler,
Hvor jordisk Farve Himmelen afmaler,
Hvor svundne Drømme atter svæve hid,
Mens Livet vandrer over glatte Bræder,
Og Oldtids store, underfulde Aand,
Ved Kjærligheds og Konstens Haand,
Blandt hulde Gratier fremtræder.

Nu pludselig i Luften lød
En Susen, som naar talløs Svaneskare
Henover os til lyse Egne fare,
Og see! en vældig Fugl Luftstrømmen brød:
En Ganger, med to store hvide Vinger,
En Yngling bar paa stolten Ryg;
Han sidder smilende, og sjunger tryg,
Og høyt i Luft de Sølverstrænge klinger.

Brat Gangergriffen daler ned,
Og stille staaer for Perserkongens Øye;
Det Særsyn mon ham inderlig fornøye,
Og hele Folket jubler med.
Nysgjærrig Hob trindt Ynglingen sig klynger:
Hin hvide Riddersmand det var;
Men nu han gyldne Luth for Sværd og Pantser bar,
Til liflig Strængeleeg han synger:

    <small>Den Digter staaer paa dunkle Strand,</small>
    <small>Og seer sig om saa vide,</small>
    <small>Og øyner et forklaret Land</small>
    <small>Mod fjerne Østerlide.</small>
    <small>En Genius ham vinker did,</small>
    <small>Og hvidsker ham, saa venlig, blid:</small>
    <small>See! hist mod Morgenrøde,</small>
    <small>Der dine Roser gløde.</small>

    <small>Den Digter gaaer i dunkle Land,</small>
    <small>Og fælder hede Taare,</small>
    <small>Han søger og ei finde kan;</small>
    <small>Thi længes han saa saare.</small>
    <small>Høyt flammer Luen i hans Bryst,</small>
    <small>Og stedse hører han den Røst:</small>
    <small>See! hist mod Morgenrøde,</small>
    <small>Der dine Roser gløde.</small>

    <small>Den Digter seer til Himmelen:</small>
    <small>"O! Gud, du dig forbarme!</small>
    <small>Til dig min Længsel stunder hen,</small>
    <small>Tag Sønnen udi Arme!"</small>
    <small>Da svæver ned en Engel blid</small>
    <small>Paa Gangergriffen lilliehvid:</small>
    <small>Flyv did mod Morgenrøde,</small>
    <small>Hvor dine Roser gløde!</small>

    <small>Og paa den Ganger, underfuld,</small>
    <small>Fro Digteren sig svinger,</small>
    <small>Den hæver ham fra sorten Muld</small>
    <small>Paa hvide Seraphvinger;</small>
    <small>Til Lysets Vugge fra dets Grav,</small>
    <small>Høyt over Dal og Bjerg og Hav,</small>
    <small>Hid, hid mod Morgenrøde,</small>
    <small>Hvor mine Roser gløde.</small>

    <small>Her lever Livet, som var død,</small>
    <small>Hid mine Længsler stunded;</small>
    <small>Her blomstrer mig en Rose rød,</small>
    <small>Jeg søgte, og har fundet.</small>
    <small>Paa Jorden har jeg funden dig,</small>
    <small>Min Kjærlighed! mit Himmerig!</small>
    <small>Og her skal Rosen gløde</small>
    <small>I evig Morgenrøde.</small>

Saa lyder fremmed Ynglings Sang,
End tone Strængene; men Læben tier,
Og underfulde Elskovsphantasier
Udtale sig i blid, melodisk Klang.
De Toner hvidske sødt; men hvad de sige
Er skjult for grublende Forstand,
Som dunkle Stemmer fra et bedre Land,
Naar Aander svæve over Jorderige.

Natur! dit Sprog er Harmonie,
Og kun til Aand kan Aanders Tale trænge;
Tilsammen bæve ligestemte Strænge,
Og Elskov fatrer Elskovs Melodie.
Skjult blusser Kongemøens Kinder:
Af første, søde Attraae Hjertet slaaer;
Thi hun, kun hun den Fremmede forstaaer,
Og ligestemte Sjæl sin Slægtning finder.

Og mægtig Harmonien flød
Fra Barm til Barm, igjennem alle Hjerter:
Hin dunkle Følelse, som fryder, mens den smerter,
Sig ubevidst i Sjælene indgjød.
I hver en Mine stod den, halv forvirret,
I Mandens stille, tankefulde Blik,
I Qvindens Smil, som veemodsfuldt bortgik
For Vellyststaaren, som i Øyet dirred.

"Stat op, min Dotter! - Kongen bød -
Ræk fremmed Konstner Festens Laurbærkrone,
- Beskeden nærmed han sig høyen Throne,
Og Pigen skjælvende adlød. -
For mig et ukjendt Tungemaal du fører;
Men sød er dog din Cithers Klang.
Bliv her! jeg lønner fyrstelig din Sang:
Thi gjerne jeg en Tonekonstner hører.

Og Fuglen, som hidførte dig,
Den underlige, med de lyse Vinger,
Den veerdig synes Persiens Betvinger,
Den tykkes mig helt kongelig.
Forlang! du kan en Priis mig sige,
- Saa kjøber ingen Handelsmand,
Saa Vindingsaand ei Skjønhed skatte kan.
Forlang indtil Halvdelen af mit Rige!"

Forundret Mængden lytter til,
Uvillig Mumlen mellem dem opstiger,
Og Prindsen lønlig til Monarken siger:
"Mon for et Dyr du Folket sælge vil?"
Halv Kongen udtalt Ord fortryder,
Da Ynglingen, med Citheren,
Med hævet Blik for Thronen træder hen
Og saa i høyen Qvad udbryder:

    <small>Ei Herregunst, ei Fyrstesmil,</small>
    <small>Ei Guld, ei Kongeriger</small>
    <small>Kan mætte Sjælens Længselsild:</small>
    <small>Mod Himmelen den stiger;</small>
    <small>Og kun det Himmelske paa Jord,</small>
    <small>Kun Kærligheden, høy og stor,</small>
    <small>Er det, hvorefter Skjaldens Hjerte higer.</small>

    <small>See! hist fra Stjernehvælvingen</small>
    <small>Saa sjældne Gaver falde;</small>
    <small>Og hvad der faldt fra Himmelen,</small>
    <small>Kan Jorden ei betale.</small>
    <small>Men kun det Himmelske paa Jord,</small>
    <small>Kun Kærligheden, høy og stor,</small>
    <small>Bær Guderkraften over Bjerg og Dale.</small>

    <small>Mig har den hævet mod mit Maal,</small>
    <small>Min Kjærlighed mig smiler,</small>
    <small>I Østen stiger høyt min Sol,</small>
    <small>Og Hippogriffen hviler.</small>
    <small>Monark! kald Sangeren din Søn!</small>
    <small>Og giv ham Pigen, huld og skjøn,</small>
    <small>Og grib den Vingede, før den bortiler!</small>

Prinds Selim her hans Sang afbrød,
Med indædt Harm og stolt foragtlig Latter:
"Du storlig dig med samt din Kleppert skatter,
Est du af Fyrstestamme fød?"
Ja, svared Ynglingen, men Lykken gav mig mere,
End gyldne Svøb og fyrstelige Blod,
Den gav mig Strængeleeg, den gav mig Kraft og Mod
At gjennemvandre Stjerners Sphære!"

"Den Kraft, det Mod, - var Prindsens Svar -
Hvoraf du saa hovmoder dig, jeg vædder
I samme Grad skal findes hos min - Skrædder,
Og maaskee større hos min - Nar."
Et Vink - flux Skatteborgeren sig bryster
Paa Skjaldens Plads, og traller lystelig,
Dog snarlig han i Støvet jamrer sig;
Thi Gangeren, fortørnet, Vingen ryster.

Af Hjertet hele Folket leer,
Undtagen den ulykkelige Synder:
Fortabt og hinkende han bort sig skynder,
Og aldrig Sligt han voved meer.
Men see! Hofnarren kjæk fremspringer
Paa Prindsens Vink, og under mangen Spads,
Med Spil og Klang og fulde Glas,
Han bagvendt sig paa Gangergriffen svinger.

Med Halen i den høyre Haand,
Og Glasset i den venstre, han udbryder
I lystig Lovsang over Konstens Dyder,
Og over Hestens høye Aand.
Det ædle Dyr af Harme fnyser,
Og kaster af den Rytter, vittig, kaad,
Fjernt gisper den Forvovne - i sit Blod,
Han døer - og Hoben leer ei meer; men gyser.

"Ha, er den Konst saa farlig, svær,
At kunne flyve med en Andens Vinger?"
Saa raaber Prindsen og hovmodig selv sig svinger
Paa Dyret med de lyse Fjær.
Og før dets Eier sig befinder,
Og kan advare, - seer man Fuglen flye
Med uvant Styrer imod høyen Skye,
Og Prinds og Hippogrif - forsvinder.

- Hvo maler her Forfærdelsen?
De tusind blege Aasyn, som sig hæve
Mod Skyerne, de tusinde, som bæve,
Og fremfor alle Perserkonningen:
Fortvivlet han Guldseptret bryder,
Og sønderriver Purpur, Diadem,
Hans Harm et Offer søger - veed ei hvem,
Tilsidst den mod den Fremmede udbryder.

"Fordømte Troldmand! - raaber han,
Kan du ved Konst end Kæmperne nedstrække,
Og ved dit Spil hver Lidenstab opvække,
Dog ei min Harm du døve kan;
Kan du end over Aander byde,
Saa skjælv dog for min Kongearm!
Bring Sønnen atter til sin Faders Barm!
Hvis ei - skal for min Haand dit Blod henflyde."

"O! Konge, - svared Ynglingen -
Jeg vandrer kun i Muligheders Rige,
Jeg kan ei drage ned hvad høyt vil stige;
Hans Fuglen er, som griber den.
Men frit den gjennem Verden svæver:
Lyksalig, Hvo den her kan naae!
Hver ædel Spire, som i Støvet laae,
Mod Himlen da sit Blomsterhoved hæver.

Synd ei o! Konning, i din Harm!
Forgrib dig ikke paa en skyldfri Barde,
Som selv hos fjerne, vilde Longobarde
Gaaer tryg igjennem Vaabenlarm.
Mit Kald mig mod dit Spyd forsvarer:
Her staaer jeg med mit aabne Bryst,
Styr, om du vil, despotisk Lyst!
Og staae saa brændemærket blandt - Barbarer!"

"Nu vel, jeg agte vil din Stand,
- Var Kongens Svar - for Staal du ei skal bløde.
I Fængslet skal du <w>hungre dig tildøde</w>,
Saa døer du som en hellig Mand! "
Han bød - og den Ulykkelige
Trods Folkets Larm, man slæber bort
Til underjordisk Hule, dyb og sort,
Hvor intet venligt Dagskjær kan nedstige.

Forstyrret var nu Festens Fryd,
Adspredte var de glade Millioner,
Forstummet Fløyternes og Sangens Toner,
Hvor ei var Taushed hørtes Klagelyd.
I dyben Sorg var Kongehuset sjunken,
Prindsessen græd, bekymret Kongen sad,
For Sangeren forgjæves Medynk bad:
Den knuste Faderbarm var haard og lunken.

Ved Qvel skjøn Sirma eensom gik
I stille Lund, ved Kildens klare Strømme,
Og mindedes sin Barndoms lyse Drømme:
Forynget svæved de for hendes Blik.
Hun saae de gamle, underfulde
Feeslotte glimre funklende paa ny:
I Bækkens Rislen, Skovens dunkle Lye
Fornam hun Stemmer, milde, vemodsfulde.

Det var Sylphider, kjælne, smaa,
De vifred ofte i de grønne Bøge,
De lærte Vagtlen ømt sin Mage søge,
Og Nattergalen Elskovstriller slaae.
I unge Pigers Barm de ofte vakte
Hin søde Længsel, som de ei forstaae,
Men hvorfor tit de lønlig sukke maae,
Naar eensom paa Smaafuglens Sang de agte.

De Sylpher nynned mangengang
I fordums Tid, - naar Sirma vandreb eene, -
De nynned blidt, imellem Myrthens Grene,
Den første Elskovs længselfulde Sang.
Da standsed hun, den barnlig-muntre Pige,
Og søgte dem; men Intet fandt,
Og lytred taus, og sukkede iblandt;
Men vidste aldrig hvad de vilde sige.

Og naar hun stundom flumred ind
I bløden Græs, og under kjøle Skygge,
Da kom de, Trylleslotte at opbygge,
Og male Billeder i hendes Sind.
Saa glad hun da i Drømme smiled:
En liden Dreng hun stedse for sig saae,
Udbredte Armene, for ham at naae;
Men ak! da vaagned Hun, og han bortiled.

I Drømme kom han kun igjen,
Og sang saa sødt med Englestemme;
Den Røst, det Aasyn kunde hun ei glemme,
Derom, hun drømte fro sin Barndom hen.
Og da for Vaaren Rosen sig udbredte,
Og Pigen stod, den favre Hebe liig,
Og mangen mægtig Beiler nærmed sig;
Sin Barndomsdrøm hun kunde ei forgjætte.

Hint elskte Aasyn ei hun saae,
Hun hørte ei hin kjære Sølverstemme;
Men maatte dybt i trofast Hjerte gjemme
Den Eeneste, for hvem der skulde slaae.
Han kommer, - ahned hun, - men maatte taus det dølge,
For Kongen, og for Broderen især:
Den kolde Selim, med sin stolte Færd,
Hvor kunde han den Sværmerinde følge?

Nei, som en isnet Døgnets Søn,
Der haaner hvad han aldrig fatter,
Han havde dræbt hver Følelse med Latter,
Som Pigen agtede saa hellig, skjøn.
I Natten skjult maa Phantasien gange,
Dagsluften puster Støv i renest Ild:
I Eensomheden gik den Pigelil,
Did flygter Kærligheden, øm og bange.

Der vanker den ad dunkle Stie,
I Maaneskin med Phantasus saa gjerne,
Og stirrer henrykt i den klare Stjerne,
Og syner evig Skjønheds Harmonie;
Og Liv den hører allevegne,
I Vindens Pust, i Løvets Fald;
Og i Naturens store Tryllesal
Den hører mangen Røst fra bedre Egne.

Dog har den længe vanket om
I Drømmelandet, det forunderlige.
Da maa den, som en afklædt Sjæl, bortvige
Af Legemverdnen, kold og tom.
Lyksalig, naar en Dødelig kan binde
Den Flygtning fast i Gratiernes Baand!
Lyksalig, Hvo til Elskovs Aand
I Skjønheds Rige kan et Legem finde!

O! Sirma, du lyksalig var
Paa Festens Dag, og paa dit Fyrstesæde:
Du saae din lyse Genius fremtræde,
Du saae hans Længselstaare, hellig, klar.
Du kjendte Englen fra din Barndoms Drømme,
Du saae hans Elskovs Kæmpedyst,
Du saae hans Aasyn, lytted til hans Røst,
Da han nedsteg fra lyse Ætherstrømme.

Men ak! hvi svandt din Fryd saa brat?
Nu gaaer du eensom i de Skygger stille,
I Kildens Bølger dine Taarer trille,
Og Hjertet sukker dybt i mørken Nat.
O! græd ei Pige! kan du ei fornemme
I Skovens Susen mangen velkjendt Røst?
De hvidske venlig Elslov, Haab og Trøst:
Det er de milde Sylphers hulde Stemme.
</body>
</poem>

<poem id="ingemann2018042323">
<head>
    <title>Anden Deel</title>
    <firstline>Alt trende Døgn sad Sangeren</firstline>
    <source pages="152-161"/>
    <quality>korrektur1,korrektur2,kilde,side</quality>
</head>
<body>
Alt trende Døgn sad Sangeren
Alene i den dybe Mordergrube:
Natuglen hyled Død af hæse Strube,
Og varslende peeb Faarekyllingen.
"Vee mig! - han sukked - levende begravet!
Fordømt til Hungers gyselige Død!
Dog Kjærlighed! du gjør min Marter sød," -
Udmattet han paa fule Straa henraved.

Da runger det dybt under Jord,
En blaalig Lue over Gulvet bæver,
Og see! en vanskabt Dværg af sumpigt Muld sig hæver,
Og pludseligen for den Fangne staaer.
Han seer ham - og et Skridt tilbage træder:
"Hvad vil du, lede Dværg! hvad vil du her?
Vil du forøge Dødens Pinseler?"
Da leer den Underjordiske og qvæder:

    <small>"Jeg vil lindre din Nød,</small>
    <small>Jeg vil hindre din Død.</small>
    <small>Og vil du nedstige</small>
    <small>Med mig i mit Rige,</small>
<small>Vil du knuse din Luth, vil du glemme din Møe,</small>
    <small>Da skal du ei døe.</small>
    <small>Og vil du mig sværge,</small>
    <small>At vandre blandt Dværge</small>
    <small>Under sorten Muld;</small>
    <small>Da skal du boe i Palladser af Guld,</small>
    <small>Under hvalte Bue</small>
    <small>Af Azur Blaa,</small>
    <small>Hvor Karfunkler lue</small>
    <small>Som Stjerner smaa,</small>
    <small>Hvor Perler udqvælde</small>
    <small>Fra Demantfjelde,</small>
<small>Hvor Guldæbler hænge paa sølverne Green,</small>
<small>Hvor Fuglene sjunge af Marmorsteen!"</small>

"Nei, Dværg! - saa var den Ynglings Svar -
Jeg vil ei i dit dunkle Land nedstige:
Jeg hade maa dit kolde Glimmerrige;
Thi i Arkadien jeg eengang var
Jeg vandrede ved Oververdnens Kilder,
Og, glødende af evigt Liv, jeg saae
Den Jord, den Himmel, og de Stjerner smaa,
Som du i Ærts og haarde Steen afbilder.

Og steg jeg i din Underverden ned,
At plukke Guld af dine Sølvergrene;
Da maatte jeg for evig der forstene,
Midt din usle, kolde Herlighed.
Nei, lad mig døe med Himlens Ild herinde,
Med Luthen i udmarvet Arm,
Og med den dybe Elskov i min Barm,
Som lever skjøn, naar jordisk Liv maa svinde."

Brat Dværgen synker ned i Muld;
Men af det samme Svælg, hvor han bortviger,
Et andet Skrækkebillede opstiger:
En Kæmpebeenrad, rædselfuld.
Med graadig Tand den egne Knokler nager,
Den nærmer sig med langsomt Fjed,
At styrte Ynglingen i Dybet ned -
Den griber ham - og til Afgrunden drager.

Da rasler det i Fængselet,
Op Gittret flyver, - og i hvide Klæder
En yndig Qvindeskikkelse fremtræder;
Strax svinder Kæmpespøgelset.
Den Fangne rækker hun et Muskelbæger,
Til Randen fyldt med kostelige Saft;
Han tømmer det, - og vældig Levekraft
Opfylder Sjælen, og det matte Legem qvæger.

"Hvo er du, Engel lys og skjøn!
Som møder mig i Nattens skumle Grube,
Som river mig af Hungerdødens Strube?
Hvo er du, Engel lys og skjøn!"
"En mægtig Fee fra luftigt Tryllerige,
- Saa svarede den underlyse Møe -
Vord min for evig! og du skal ei døe;
Men til min Herlighed og Glands opstige."

"Nei Fristerinde! - sukked han -
Er du end skjønnere end Jordens Piger,
Og boer du end i gyldne Trylleriger,
Jeg ei i Evighed dig elske kan:
Eengang jeg elsker kun i Livet;
Men brændende og uforanderlig,
Og intet Helved, intet Himmerig
Afvrister mig den Skat, som er mig givet."

"Hvo er vel denne Elskede,
For hvem du Liv og Frelse vil bortstøde,
For hvem du daarlig hungre vil tildøde?
- En Kongedatter, du Afsindige!"
"En Sjælesøster, til mit Væsen bunden,
Før det i Legemverdenen nedfoer:
Jeg søgte hende paa den vide Jord,
Og ved min Grav først - har jeg Livet funden."

"Du Daare! Hvo har sagt dig det?
Endnu du aldrig talede med hende,
Og hvorpaa vil du hendes Elskov kjende?"
- "Har jeg da ei den Hulde seet?
Der er et Sprog, som Læben ei udtaler,
Som Englene i Himlen vist forstaae,
Og som umærket kan til Sjælen maae:
I <w>Øyet</w> er det Aanden tro sig maler."

"Nu - jeg vil ei modsige dig:
Du har forstaaet Øyets stille Tale."
Her lod den Skjønne Silkesløret falde,
Og hvisked: "Sanger! kjender du nu mig?"
Han saae - og see! han bævede af Glæde,
Prindsessen for hans drukne Øye stod,
Han svimled - sank til Sirmas Fod,
Og maatte den med Glædestaarer væde.

Ømt Pigen tog ham i sin Arm,
Tæt sammenvoxet, deres Læber brændte,
Det var som de hinanden evig kjendte,
Saa sammenflød de Hjerter Barm mod Barm
Og Fængslet blev en yndig Elskovsbolig,
Hvor Kærlighedens Sange lød,
Hvor Kys og Favntag Sangene afbrød,
Og Hjerterne meddelte sig fortrolig.

Om Dagen drømte Sangeren
Paa usle Straa saa lykkelige Drømme:
I Saligheders Hav han syntes svømme,
Med Haabet eene og Erindringen.
Naar venlig Natten Jorderig Indhylled,
Og lukked Lysets nidske Øyne til,
Da nedsteg i hans Grav den Pigelil,
Og lønlig Dagens Elskovsdrøm opfylded.

"O! I som med tilbundne Øyne gaae
For Trældomslivets store Qværn og svede,
Troe mig, man lever mindst af Brød hernede,
Men I ei see det - I det ei forstaae.
En aaben Grav for levende Hendøde
Er Jorden uden Kærlighed;
Kun naar den luttret til os stiger ned,
Vi øyne Glimt af evig Morgenrøde.

Og selv i Fængslets dybe Nat
Den hulde Straale venlig gjennembryder,
Og Livets Strøm i Dødens Aarer flyder,
Og Paradisets Porte er opladt."
Saa qvad den Sanger tit i Nattens Stille,
Og trykkede sin Pige til sit Bryst;
- Dog ak! hvor stakket er selv renest Lyst!
Mon Himlens Glæder flagre evig vilde?

Man troede han forhungret var:
En Dag kom Slaver Liget at borttage;
Men taus, forfærdet, flygted de tilbage,
Og Undertidenden tit Kongen bar:
"Han lever, den Dødsdømte lever,
I Graven sjunger end den underfulde Mand,
O! Konge, han ei dræbes kan:
En mægtig Skytsaand Konstneren omsvæver."

Et Øyeblik Monarken undrer sig;
Men snarlig han den hele Gaade fatter:
Han læser den i Øyet paa sin Datter,
Hun tilstod, græd og bad saa inderlig.
Men fra sit Faderbryst han støder hende.
Og falder kold den gyselige Dom:
"<w>I krænket har mit Huses Helligdom;</w>
<w>Thi skal I begge høyt paa Baalet brænde.</w>"

Og paa hans Bud man reiser op
Et Baal af beget Fyr og fede Graner,
Og tvende sorte Morderpæle stander
Høyt paa dets frygtelige Top.
Vidt spredes om udi det ganske Rige
Den grumme og uhørte Dom;
Utallig Hob til Rettersteder kom,
At see og ynke de Ulykkelige.

De arme Elskende! - dog nei,
De Lykkelige! - døe skal de jo sammen,
Og Haand i Haand igjennem Martyrflammen
Henvandre Evighedens lyse Vei.
Der er ei Elskov nogen Brøde,
Der samles i elysisk Fred,
I uforstyrret Guddomssalighed
De Elskende, som troe og haabfuld døde.

Saa tænkte de, saa følte de:
Igjennem Jordens Skjærtsild maae vi vandre,
Døe, for at leve evig med hverandre,
De tvivled ikke, - thi de elskede.
O! store Guddom i vort Hjerte!
Du øser dybt af Troens Sandhedsvæld,
Du aander større Vished i vor Sjæl,
End Alt, hvad alle Jordens Vise lærte.

Det fromme Par af Fængslet gik
Med roligt Fjed det Rædselsted imøde:
Trindt Klagelyd og Dødens Sange løde,
Da steg dog Taarer i den Skjønnes Blik.
Endnu engang paa dette Liv hun skued,
Og skjønnere end nogentid det fandt;
Stærkt var dog Baandet, som til Jorden bandt,
Og høyt endnu Livshaabets Fakkel lued.

Ja Pige! haab hvert Trin, du gaaer!
Haab selv naar du det grumme Baal bestiger!
Hvor Livet lever, Haabet aldrig viger,
Hvor Haabet haaber, Lykken forestaaer.
En liden Stund sig Musen vender
Til andre Regioner bort;
Gak, hulde Par! gak trøstig fort!
Vi sees igjen, naar Faklen Baalet tænder.
</body>
</poem>

<poem id="ingemann2018042324">
<head>
    <title>Tredje Deel</title>
    <firstline>Hvor flygted Gangergriffen hen?</firstline>
    <source pages="162-172"/>
    <quality>korrektur1,korrektur2,kilde,side</quality>
</head>
<body>
Hvor flygted Gangergriffen hen?
Og hvor blev Prindsen med det stolte Hjerte,
Som aldrig følte Elskovs Fryd og Smerte,
Men tomt gjenlød af Verdenstummelen?
Kom, lad os paa hans Flugt ham følge!
Og see, om Hjertet ligedan mon slaae
I Ætheren og nær de Stjerner smaa,
Som nedenfor paa Hverdagsstrømmens Bølge.

Bag Skyerne sig Fuglen svang,
Forgjæves søgte Han den at nedtvinge:
Kapsunen brast, - og fort med stærken Vinge
Det ædle Dyr steg uden Lov og Tvang.
Og da han svimmel fra det Høye
Ned i det dybe Luftrum saae,
Da Jorden som en Tue for ham laae,
Og Mennesker blev Myrer for hans Øye.

Tilsidst det mindste Spoer forsvandt
Af Jorden med dens Glands og Kongedømmer,
Lyksalig han blandt bedre Verdner drømmer,
Og føler første Gang, at hint var Tant;
Thi nu han det Forgiængelige skued
Fra rette Synspunkt - nær der Evige:
Klart over ham henrulled Verdnerne,
Og evig Kjærlighed i Barmen lued.

Han saae de store Kloders Kæmpegang,
Han hørte Engle om Guds Throne sjunge,
Og Baandet brast, som fordum bandt hans Tunge:
Han vældig ud i Universet sang.
Nu sagteligen Fuglen daled,
- Og svæved atter ned mod Jorderig;
Men Helten bragde Himlen ned med sig:
Et himmelsk Billed i hans Sjæl stod malet.

Den samme Jord, han kold og tom forlod,
Han varm og elskovsfuld paa ny sig nærmed,
Og i ukjendte Følelser han sværmed;
Thi Livets Gaade dunkelt han forstod.
Han saae, at hvad han hidtil eftertragted,
Var usle, tomme Gjøglebilleder,
Og at kun det paa Jorden havde Værd,
Som Sjælen ikke over den foragted.

Han skued grant, at hvad i Evighed
Vil ei forgaae, er Skjønheds Himmelbue,
Og Middelsolen, som paa den mon lue,
Naturens vise Kærlighed;
Den klarlig for det indre Øye straalte
I Formen af en idealisk Møe,
Som svæved over Universets Søe,
Og Evigheden med sit Lod udmaalte.

Dog ei blot som en luftig Aand
Det Drømmebilled for hans Sjæl fremtræder;
Hun vandrer lys i Sandsens skjønne Klæder,
Til Jorden bunden med et magisk Baand.
Hun huld og qvindelig ham smiler,
I al Naturens ynderige Glands;
Som Vaarens Dronning, med sin Myrthekrands,
Hun blidt paa Livets Blomsterthrone hviler.

Som Morgenrød er Pigens Kind,
Som Aftenstjernen tindrer hendes Øye,
For hende Roserne sig skamrød bøye,
Og Lillien blegner, som af nidkjært Sind.
En Guddom og et Menneske tillige,
I skjønnest Legem, skjønnest Sjæl,
Hun staaer ved Livets dybe Væld,
Og vinker ham til Jordens Himmelrige.

Nu pludselig han vaktes op
Af sine Drømme. Gangerfuglen standed
Ved Midnatstid, fjernt udi Inderlandet,
Paa et forgyldt Paladses flade Top.
Her sine trætte Vinger den udhviled;
Men Prindsen ravede i Mørke om,
Nu hid nu did, - Guldborgen syntes tom,
Og speidende fra Gang til Gang han iled.

Forventningsfuld han frem mon gaae;
Men Gysen snart hans Hjerte gjennemtrængte:
Thi blege Hoveder paa røde Mure hængte,
Med brustne Øyne stift de paa ham saae.
Betydende var deres Dødningblikke,
Som Dolkestik for Mandens Mod.
Eet Øyeblik Prinds Selim tvivlsom stod;
Men Dødens Trudsler standsede ham ikke.

"Hvor Faren - tænkte han - er stor,
Der er og noget Stort at vinde;
Maaske jeg her en herlig Skat skal finde,
Som værdig er at kæmpe for."
Og videre han Foden satte,
Hvert Trin lød hult i tausen Hal,
Koldt sused Vinden i den øde Sal,
Og Maanens Straaler tindrede saa matte.

Tilsidst han hørte som en Lyd
Af Sovende; og hvor han skulde vandre,
Laae tusind Morer, henstrakt blandt hverandre,
Ved Siden lange, drabelige Spyd.
Han vaersomt over dem sig skyndte,
Mens grusomt de i Søvne loe,
Han vogted sig at styrre deres Roe:
Thi vilde Bøddelminer - Mord forkyndte.

Midt blandt de Sovende han stod.
Da reiste de dem pludselig og trued
Med Øyne, som i røde Flammer lued,
Med Læber, som de tørsted efter Blod.
Men uforfærdet Helten slynger
Blandt Morderne sit seiervandte Sværd;
Da - flyer den hele Kæmpehær,
Som slagen af en panisk Skræk, og synger:

            <small>"Liv trodser Død,</small>
<small>Støv trodser Vind, eg Lyset Natten foragter.</small>
<small>Frelser os! Mørkets lønlige Magter!</small>
    <small>Frelser os dybt i jert Skjød!</small>

            <small>Liv trodser Død,</small>
<small>Støv trodser Vind; men Støvet ei Muldet foragter,</small>
<small>Hevner os! Kjødets giftige Magter!</small>
    <small>Dræber ham i eders Skjød!"</small>

Nu til den tredie Sal han gik.
Ved Døren tvende store Drager hviled,
Halvsovende. - Han mellem dem bortiled,
Da blændede et rødligt Skjær hans Blik:
Med Guldstøv var den hele Sal opfyldet,
Og Diamanter glimred overalt:
"Ha! var det Skatten, hvorfor hine faldt?
Har usselt Muld de lave Sjæle tryllet?"

Han vandred frem med roligt Sind,
Og rørte ei de kolde, døde Skatte.
Men da i fjerde Sal han Foden satte,
Steg Blodet glødende udi hans Kind;
Thi aldrig før hans Øye skued
Et Syn, saa skjønt og saa forførende:
Her hundred unge Møer slumrede,
Og over dem halvdunkle Lamper lued.

Afsløret var saa mangen Yndighed,
Som hulde Skam for lystne Blikke dækker,
Og alt hvad Mandens vilde Ønsker vækker,
Frembød sig i vellystig Yppighed:
Hist Silkelokker troløs dølged
Den smægtende Blondines Lilliebarm,
I kjælen Drøm udstrakte hun sin Arm,
Og Haarets Strøm ned over Lænden bølged.

Og her en skjelmsk Brunette laae,
Halvvaagen, og med sorte Øyne blinked;
En tredie hemmelig ad Prindsen vinked,
En fjerde sukkede og paa ham saae.
Hvorhen han i sin Uroe tyede,
Nyt Tryllerie ham tokked og henrev,
Han gik, - og stod, - og vaklede, - og blev -
Tilsidst han holdt for Øynene - og flyede.

"Her er det ei jeg dvæle skal,
Her brænder Jorden under mine Fødder,
Af Helved- ei af Himmel-Ild jeg gløder. -"
Brat tumler han ind i den femte Sal;
Her kjøligt Bad i hviden Marmor standed,
I det han styrted sig, opflammet, vild;
Men Badet slukked hans urene Ild,
Og som en Helgen opstod han af Vandet.

Og helt beleiligt skued han
Paa Marmoret et gyldent Kongesmykke,
Han drog det paa, og drømte større Lykke,
End Guld og Kongedømmer skjænke kan.
Fornyet for hans Aand opstilled
Sig den bortvegne Kjærlighed,
Han ahned Fryd, udstrømt fra Evighed,
Og fulgte sværmende sit Drømmebilled.

Og da han aabnede den sidste Dør,
Da straaled tusind Lamper ham imøde,
Og skjulte, underfulde Harper løde,
I Baggrunden oprulled sig et Slør:
Der sad en Dronning paa en Demantthrone;
Men taus, og bleg, og ubevægelig:
En Cypria af Marmor var hun liig.
Tolv Stjerner tindred klart i hendes Krone.

Prinds Selim saae, -- og see! hint Billede
Det samme var, som i hans Sjæl stod malet;
Et Suk hans hele Følelse udtaled,
Bevistløs han til Jorden segnede.
Paa ny af skjulte Fløytetoner vækket,
Han nærmed sig til Thronens høye Fod,
Tilbedende for Dronningen han stod,
Men hendes dybe Stilhed ham forskrækked.

Da øyned han et Spir af Jern, som laae
Og knuged underlig den Skjønnes Isse:
"En mægtig Talisman det er tilvisse,
Hvis Tryllevirkning hun adlyde maa,"
Saa taler han - og dristig river,
- Som dreven af en høy're Aand -
Det Jernspir bort med stærken Haand,
Og Roser strax den blege Kind opliver.

I Øyet tændes himmelsk Ild,
I Hjertet tøer de frosne Purpurstrømme,
Den Skjønne synes vakt af Rædseldrømme,
Hun reiser sig, og stirrer om sig vild.
En Taare fra det klare Øye flyder,
Hun føler henrykt sin Tilværelse,
Hun smiler salig gjennem Taarene,
Og endelig frojublende udbryder:

"Saa kom da min Forløsningsstund!
Saa var der dog en Mand paa Jorderige,
Som mægted denne Trylleborg bestige,
Og vække mig af lange Dødningblund!
Saa gaves der en Sjæl hernede,
Som Dødens Rædsler overvandt,
Og gjennem Sandsers Bolig Veien fandt
Til Kærlighedens skjulte Kongesæde!

Viid, Prinds! min Haand tilhører dig,
Du har din Brud, og jeg min Elsker funden.
En Kongedatter er jeg, troldomsbunden,
Bestemt til den, hvis Haand forløste mig."
"Min Brud! - o! Gud, lyksaliggiør med Maade! -
Er jeg da Lykkens lykkeligste Søn!
Saa ringe Daad! saa sød, saa salig Løn!
Forklar den ubegribelige Gaade!" -

"Den Gaade - svared hun - skal vorde klar,
Du skal min underfulde Skjæbne høre;
Først til den Gud jeg maa min Tak fremføre,
Som mig ved dig til Livet vækket har."
Hun svandt, ombølget trindt af søde Vellugtstrømme;
Men hundred Slaver kom og adlød Prindsens Bud.
Han vederqvæged sig og hviled ud,
Og slumred rolig hen i lykkelige Drømme.
</body>
</poem>

<poem id="ingemann2018042325">
<head>
    <title>Fjerde Deel</title>
    <firstline>Gjensamlet i Fortrolighed</firstline>
    <source pages="173-188"/>
    <quality>korrektur1,kilde,side</quality>
</head>
<body>
Gjensamlet i Fortrolighed,
Først Prindsen sine Hændelser fortalte,
Og livligen med Rosenfarver malte
Sin Himmelvandring og Lyksalighed.
Hun paa hans høye Flugt ham fulgte,
Og fatted ham med kjærligt Sind,
Blyfærdig rødmed tit den Skjønnes Kind,
Men Hjertet ei sin ømme Elskov dulgte.

"Viid nu - saa blev Prindsessen ved -
Jeg fødtes i det fjerne Norden;
Men jeg foragted den og hele Jorden,
Fordi den ei forstod min Kjærlighed.
En elsket Tvillingbroder var mig givet,
Indviet i min Sjæls Mysterier,
Han eene deled mine Ahnelser,
Og skuede som jeg henover Livet.

Vi tit i Qvad og Harpeklang
Udlokked Hjertets dybe Længselsstemmer -
O! Broder, Broder! jeg dig aldrig glemmer,
Prinds! lad mig sjunge dig hans sidste Sang!

    <small>Eet Sted, eet Sted er det vist</small>
    <small>Hvad jeg søger og ei kjender,</small>
    <small>Mon det er bag Bjerget hist?</small>
    <small>Eller der hvor Verden ender?</small>
    <small>Men paa Jord jeg det kan naae?</small>
    <small>Eller hisset i det Blaa?</small>

    <small>Mon der Intet skrevet staaer,</small>
    <small>Hvor mit Øye Intet skuer?</small>
    <small>Eller mon jeg ei forstaaer,</small>
    <small>Hvad der malet blev med Luer?</small>
    <small>Tusind Under syner jeg,</small>
    <small>Tusind øyner jeg vist ei.</small>

    <small>Mon Naturen Grændsen er?</small>
    <small>Mon den eier hvad jeg søger?</small>
    <small>Er der paa hin Side meer?</small>
    <small>Staaer der meer i andre Bøger?</small>
    <small>Eller er mit dunkle Savn</small>
    <small>Uden Maal, som uden Navn?</small>

Saa sang han mørk og kasted sig
Forgjæves i Naturens aabne Arme,
Hans Hjerte slog med fyrig Ungdomsvarme,
Og dog var han ulykkelig:
Født mellem Iis og Sne i Norden,
Gik han som i et fremmed Land,
Hans Aand ei Hvile finde kan;
Den svæver mellem Himmelen og Jorden.

En Nat han slaaer paa høyen Fjeld
Og seer paa Stjernerne og paa Nordlysets Flammer,
Og Guderkraften, hvorfra Alt nedstammer,
Udvider mægtigen hans Sjæl.
Da smiler Guden i det Høye,
Og raader: see! vildfarne Søn!
Haab! elsk! og see min Jord er skjøn -
Og Støvets Taage faldt fra Sønnens Øye.

Paa Klodens Aand han Lykkens Guddom saae,
Ustadigen nu hid nu did hun bæved,
Men liden Genius om Huldgudinden svæved,
Og tvang den Flygtning stille staae:
Hun stod ved Morgenrødens Kilde,
Og øste Ild, og malede med Guld ,
Paa Himmelbuen, underfuld,
Hvad ingen jordisk Pensel kan afbilde.

En straalende Seraph det var,
Den smiled blidt, som en forklaret Pige:
Det Syn nedfaldt fra lyse Aanders Rige,
Og gyldne Skyer det til Jorden bar;
Og over Bjerg og Dal og Bølge
Han søgte hende, hvor hun smiled huld;
Thi Skjalden, haabende og elskovsfuld,
Maa evig - evig Idealet følge.

Paa vinget Ganger han sig svang,
Og flyede fra sin Søster og Veninde;
I Asien troede han sin Elskede at finde,
Og vildt i Luften lød hans Afskedssang.
Gud veed i hvilke Egne nu han svæver!
Han skabtes ei for denne Jord."
"Jo - afbrød Prindsen - jo jeg troer,
Jeg troer jeg kjender ham - han lever.

Han til mim Faders Høytid kom,
Jeg prøvede hans Arm i Kæmpedyster,
Han fandt sin Elskede udi min Søster;
Men ak! jeg var hovmodig, sjæletom.
Jeg ham og Gangergriffen haaned,
Jeg Daare? o! jeg vidste ei,
At den mig skulde vise Livsens Vei,
Hvor Kærlighedens høye Himmel blaaned.

Ja det var ham, jeg veed det vist,
Vi skal ham finde i min Faders Rige,
Han skal forenes med sin Elskovs Pige,
Og han forglemme vil hin korte Tvist.
Ham skylder jeg min hele, store Lykke,
Hans Tryllefugl mig hævede til Gud,
Til Kærlighedens Borg og til min Brud,
Varmt til mit Broderbryst jeg ham skal trykke."

Prindsessen hørte glad de Ord,
Og klynged sig til sin Elskers Side,
Og vedblev siden: - "Nu, du vil vel vide
Hvorlunde hid jeg kom fra Nord?
Derfor jeg takke maa min Fjende,
En Troldmand, stor og frygtelig:
Han til sin Klippeborg bortslæbte mig,
Og troede stolt min Kjærlighed at vinde.

Men jeg ham trodsed med Foragt,
Og svoer, kun den mit Hjerte skulde bøye,
Som saae paa Jordens Tant med roligt Øye,
Og trodsed Slavers, Gulds og Vellysts Magt.
Da udbrød Trolden høyt i Latter,
Og raabte: "vel! du skal din Villie faae;
Høyt skal du throne, Ingen dig skal naae,
Som ikke Himlen i sin Aand omfatter."

Hevngjerrig satte han mig her
I Trylleborgen, herlig og forgyldet,
I Støvets kolde, matte Glands indhyllet,
Omringet trindt af grumme Slavers Sværd;
Og ved hans Troldom jeg forstumme maatte,
Sænkt i en Dvale, liig den stille Død,
Indtil en Mand mit Fængsel gjennembrød,
Og ubesmittet for mit Øye traadte.

Thi ved den store Salomon han svoer:
"Kun den dig løser, som dit Hjerte vinder,
Og Talismannen paa din Isse finder,
Hvormed jeg Under virke kan paa Jord."
Ak! vistnok mangen Ridder hid er stundet,
At løse mig fra den Forhadtes Magt;
Men Prøven var for stor - og Hjertet svagt,
Og Døden har de sikkert alle fundet."

"Ja deres Hoveder jeg saae,
- Afbrød vor Helt - de hængte dødningblege
I Salen hist paa blodbestænkte Vægge,
Og stift og varslende hen paa mig saae.
Dog hvad der farligst mig paa Veien standsed,
Var de forføreriske Piger smaa,
Som hisset i vellystig Slummer laae:
Kun lidet der det Himmelske jeg sandsed."

"Vild - svared hun - det Hexepiger er,
Naar dem en Dødelig i Favnen tager,
Forvandles de til giftopfyldte Drager,
Og aldrig meer han Himmellyset seer.
Vel, at du Fristelsen har overvundet!
Nu est du Herre over dette Slot,
Du trodse kan de stærks Aanders Drot;
Thi du har selv hans Tryllesepter fundet."

"Dig har jeg fundet!" - jubled han,
Og kasted Septret rued Foragt til Jorden;
Da lød det underligt, som fjerne Torden,
En Aandehær fremstilled sig paa Stand.
De føre frem paa Nordenvinde,
I Taager klædt, med Spil og Klang,
Og vildt og susende de sang:

        <small>"Vi komme, vi svinde,</small>
        <small>Naar Septeret falder.</small>
<small>Naat Septerets Herre os vinker og kalder?</small>
        <small>Han byder,</small>
        <small>Vi lyder</small>
        <small>I Blinde.</small>
    <small>Vi løse, vi binde</small>
    <small>De susende Vinde,</small>
    <small>Vi Staalæggen sløve,</small>
    <small>Vi Vætterne kue,</small>
    <small>Vi Slangerne døve,</small>
    <small>Vi Bølgerne true,</small>
<small>Og lægge os over den flammende Lue;</small>
        <small>Du byder,</small>
        <small>Vi lyder</small>
        <small>I Blinde."</small>

Opmærksom hørte Prindsen til.
"Nu vel - han sagde - jeg vil Eder prøve,
Et Mesterstykke skal I strax udøve:
Jeg gjerne Verden overskue vil;
Et Tryllespil I skal mig her opstille,
Hvori der klart staaer malet for mit Blik
Alt hvad der skeer i dette Øyeblik."
Han bød - og det var opfyldt, - som han vilde.

Et Huulspeil stod hans Aasyn nær,
Det høyt og glimrende i Salen var opstillet,
Og viste klart et tro, men broget Billed
Af Menneskenes underlige Færd:
De vrimlede geskjæftig blandt hverandre,
Og sled og slæbte uden høy're Meed,
Som i en Døs, de trælled, nød og leed,
De Vise monne faa og adskilt vandre.

Det hele Jordliv for ham laae,
Et Malerie i en forgyldet Ramme,
Foranderligt; men stedse dog det samme:
En Lykkejagt af Store og af Smaa.
De krydsedes, som Millioner Vinde,
Fra alle Verdens Hjørner slupne frem:
De larme høyt, naar Noget standser dem,
Og endelig - i tomme Luft forsvinde.

Hist raser Hunger, Pest og Krig,
Her Jorden sine Skabninger opsluger;
Enhver kun Lidet - korteligen bruger,
Og derfor han - sin Livstid plager sig.
Hist ruge Døende paa Skatte,
Her bryster Svaghed sig af Rang og Navn,
Der synke Tusind hen i Vellysts Favn;
Faa Sjæle kun kan Kærligheden fatte.

Her han en Drudehøyrid seer:
Det Brudepar staaer prydede som Dukker,
De smile venligt, medens Hjertet sukker:
For Verdensklogskab de et Offer er.
Hist han to Elskende opdager,
Som, Verden trods, sig skjult forene vil:
De blusse begge af den samme Ild;
Den blotte Form den blotte Sands indrager.

Hist to Veninder Arm i Arm
Fortrolig gaae - til Siden seer, og smiler,
Og see! en Riddersmand dem hilser og bortiler,
Nu glider Sløret af den hvalte Barm.
Hvi samles hist saa stor en Folkeklynge?
Hvad er der vel at se? - et søndret Krus.
Hvad larmer her? - det er et Glædeshus,
Der sælges Qvindegunst og blege Læber synge.

Her han en huslig Scene seer:
Familien ved Mad og Drikke sidder,
De tale om de dyre Tider.
En Pilgrim knæler hist; ham man udleer.
Her samles Handelsmænd i dybe Vindingstanker,
Der støye Borgere ved Viin og Tærningspil.
En Dervisch stander hist og Folk opbygge vil,
Imens omhyggelig han Almisser opsanker.

Her gaaer en Keiser stolt forbi,
I Støvet Folket sig ærbødig for ham kaster,
Saa tankefuld han er; der synes som han haster,
Han gaaer, han iler til - et Jagtpartie.
Der en fortvivlet Mand gaaer hen sig at aflive,
Nu finder han en Pung - og vender om igjen.
Her flyer en Eremit fra Verdenstummelen,
For langt fra verslig Tant - sit Levnetsløb at skrive.

- Forfængelighed var det store Hjul,
Som drev den store levende Maskine,
De Fleste tænkte kun paa sig og sine,
Men syntes vigtig og betydningsfuld.
Der gik saa mangen moersom Daare,
At han for Latter neppe kunde see:
Dog alt for tit han taug, og sukkede,
Naar hist og her han saae en lønlig Taare.

En Tidlang vexler fort det Tryllespil,
Kun lidet Vigtigt sig i Speilet tegner;
Tilsidst han seer - og stirrer vildt - og blegner -
I Persien det gaaer heelt selsomt til:
To Syndere til Retterstedet ganger, -
- I talløs Kreds de høyt paa Baalet staaer,
Alt Luen hvirvlende omkring dem slaaer: --
Det er hans Søster og den arme Sanger.

Flux Prindsen griber Septeret,
Og knuser Speilet: - "Geister! - kommer! - lyder!
Iil! frelser dem af Flammerne!" - han byder -
"Afsted!" - De svinde. - "Brud! hvad har jeg seet!
Din Broder brænder - brænder med min Søster,
- Kom, lad os did paa Gangergriffen flye!"
De gaae - bestige den, og - gjennem Skye
Den flyver som en Piil til fjerne Kyster.

Paa Retterstedet daler den,
Der staae endnu de Elskende i Flammer;
Men ingen Gnist de Lykkelige rammer,
De som forklaret see mod Himmelen.
- Brat Baalet slukkes og nedfalder,
Uskadt de staae i Asken, Barm mod Barm,
Og Broder, Søster iler dem i Arm,
Mens Hippogrifffen hæver sig og taler:

            <small>Lyksalige Skjald!</small>
            <small>Med Himlen i Hjerte,</small>
<small>Som modig gaaer gjennem den jordiske Smerte,</small>
        <small>Og følger det hellige Kald.</small>
<small></small>
            <small>Lyksalige Skjald!</small>
            <small>Over Menneskeqval</small>
        <small>Gaaer Veien til Gudernes Sal.</small>
            <small>Over Bjerg over Dal,</small>
        <small>Over Bølger og flammende Strømme</small>
        <small>Han iler, og følger de salige Drømme</small>
          <small>Og favner sin Sjæls Ideal.</small>
<small></small>
            <small>Lyksalige Pige!</small>
            <small>Lyksalige Mand!</small>
<small>Som høyt paa de sjungende Vinger kan stige</small>
<small>Til Englenes Bolig, til Drømmenes Rige,</small>
        <small>Til Aanders fortryllede Land.</small>
<small></small>
            <small>Lyksalige Qvinde!</small>
            <small>Lyksalige Mand!</small>
<small>Som Støvet ei blænder, som Lænker ei binde,</small>
<small>Som elske og søge, som søge og finde</small>
    <small>Den evige Kjarligheds Land.</small>
<small></small>
            <small>Nu har I det funden,</small>
            <small>Og Natten er svunden,</small>
    <small>Og yndig i Østen er Solen oprunden,</small>
            <small>Og jeg kan bortflye.</small>
            <small>Paa straalende Vinge</small>
            <small>Jeg vil mig bortsvinge.</small>
    <small>Og Lyset til dæmrende Zoner henbringe,</small>
      <small>Og sprede hen sortnende Skye,</small>
</body>
</poem>

</content>
</section>

<!-- TODO: Udeladt er side 189-370: »Mithridat, et dramatisk Digt i fem Handlinger«. -->

<poem id="ingemann2018042326">
<head>
    <title>Epilog</title>
    <firstline>Dig elskte Folk, som rolig boer</firstline>
    <source pages="371-373"/>
    <quality>korrektur1,kilde,side</quality>
</head>
<body>
Dig elskte Folk, som rolig boer
    I dunkle Nord,
Og som i kolde Vinterskygger
Med Varme Bragi Altre bygger?
Dig ofrer jeg vemodig, glad -
O! gid et værdigt - Helteqvad.

Din Yndlingslyd i fjerne Dage
    Var Vaabengnye;
Men reed Valkyrien tilbage
    I blodig Skye,
Sad Fædrene i Fredens Hal saa huld,
Mens Barden greb i Harpens Guld.
Og Skjalden qvad om svundne Tider,
Om Odins første, djærve Æt;
Thi herligt Livsminuttet glider,
Naar tit vi gjennemdrømme det.
Og dobbelt spændtes Kraftens Bue,
Og dobbelt ildned Modets Lue,
Naar Kæmpen fra graahærdet Ol
Fremtreen i Qvadet kjæk og bold.

Saa Heltene i Graven leved
    For Fædrene,
Naar deres Billeder fra Valhal svæved
    Paa Sølverstrengene;
Saa lytte Nordens Sønner end med Glæde,
Naar Fædreskyggerne fremtræde.

Din Kæmpeæt, daadrige Nord!
    Er skjøn og stor,
Og mangen Helt gjenkjendte du og hylded,
Som Hakons Skjald tilbagetrylled.
Men Bragas yngste, uberømte Søn
Tør end paa nordisk Viis ei Strængen spænde,
Og længe dog han ønsked det i Løn;
Thi længe alt han føled Luen brænde.

I natlig Roe han dristig Harpen slog,
Og see! - en Aand fremsvæved for hans Øye,
Den som en Fremmed gjennem Norden drog,
Den kom fra Aftens fjerne Høye;
Stolt var hans Aasyn, stolt hans Gang,
Og underlig hans Sang:

    <small>"Ved de Guders Bord</small>
    <small>"Saae jeg Mænd fra Nord,</small>
    <small>"De kaldte mig Broder;</small>
    <small>"Men vil deres Moder</small>
    <small>"Paa Sangerens Bøn</small>
    <small>"Og kalde mig - Søn?"</small>

Modtag da, hulde Moderland!
    En fremmed Mand!
Hans Aand i Natten for mit Blik sig stilled,
Hans Træk jeg samlede i dette Billed.
Tilgiv dets Maler hvis du fandt
Hans Haand for ung, til Penselen uvant.
Og mind, at Ofret, han frembar,
Kun Afrids af en Helteskygge var!
</body>
</poem>

</workbody>
</kalliopework>

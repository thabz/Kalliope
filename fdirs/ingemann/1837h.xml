<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1837h" author="ingemann" status="complete" type="poetry">
<workhead>
   <title>Holger Danske</title>
   <year>1837</year>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<section level="1">
<head>
   <toctitle>I. Hjemmet. Udgang i Verden.</toctitle>
</head>
<content>

<poem id="ingemann1837ha1">
<head>
   <title>Hilsen til Frænderne</title>
   <toctitle>Hilsen til Frænderne</toctitle>
   <indextitle>Hilsen til Frænderne</indextitle>
   <firstline>Vær hilset, mit gamle Fædreland!</firstline>
   <quality>korrektur1</quality>
</head>
<body>
Vær hilset, mit gamle Fædreland!
  Du kjender mig vel ei ganske?
Engang jeg var en navnkundig Mand:
  De kaldte mig <i>Holger Danske</i>.

Med mig drev Lykken et underligt Spil:
  Hvert Barn mit Navn skulde kjende;
Dog Mænd skulde troe, den Mand var ei til,
  Hvis Ry foer til Verdens Ende.

Mit Liv blev givet et sælsomt Kaar:
  Det aldrig i Verden ophører,
Og død kan jeg synes i tusind Aar,
  Men dog i Løndom mig rører.

Jeg lever i Danskens Hjerte og Sind,
  Jeg lever paa Folkets Tunge.
Kom ei jeg i Verdenskrøniken ind,
  Dog Skjaldene om mig sjunge.

Min Aand med Folkets Slægter foer hen;
  Dybt slumred den mange Gange.
Med Folket den vaagner og kommer igjen
  Med Livet i Daad og Sange.

Mit Navn hver Bonde kjender endnu,
  Og glad jeg rækker ham Haanden.
Mit Levnet kommer hver Dansk ihu,
  Som glædes ved Folkeaanden.

Du veed det, Landsmand! Jeg er ei død:
  Med Kraft jeg kommer tilbage;
Jeg er din fuldtroe Hjelper i Nød
  Paa Dannemarks gamle Dage.
</body>
</poem>

<poem id="ingemann2002011509">
<head>
   <title>Holger paa Kæmpehøien</title>
   <toctitle>Holger paa Kæmpehøien</toctitle>
   <indextitle>Holger paa Kæmpehøien</indextitle>
   <firstline>Hvergang jeg seer over Marken</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Hvergang jeg seer over Marken,
Hvor Kæmpehøien end staaer,
Mit tusindaars Hjerte sig rører
Alt som jeg var elleve Aar.

Jeg maa opstige paa Høien
Og see paa de Stene graae;
Paa mægtige Overligger
Jeg atter mig hvile maa.

Og suser der over Skoven
I Bøgenes Fødeland,
Og bruser det dybt fra Voven,
Jeg nikker til Skov og Strand.

Ret aldrig Hjertet forgjetter
Den Høi, den Skov og den Strand -
Endnu har min Sjæl dog hjemme
I Kæmpernes Fædreland
</body>
</poem>

<poem id="ingemann2002011503">
<head>
   <title>Fordum og nu</title>
   <toctitle>Fordum og nu</toctitle>
   <indextitle>Fordum og nu</indextitle>
   <firstline>Kæmperne var heelt vilde</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Kæmperne var heelt vilde;
De Karle jeg mindes vel.
De meente det dog ei ilde
Fordi de slog Folk ihjel.

De brummed med Skæg om Munden;
Men ærlig var deres Id.
Godmodig var dog igrunden
Min Landsmand fra Arilds Tid.

Nu er mine Børn heelt tamme:
Nu brumme de kun saa smaat.
Men Blodet er dog det samme:
End kæmpe de ganske godt.

Nu er de heelt fine og snilde,
Nu Tiden har dem poleert;
Mit Folk dog ei mener det ilde
Fordi de har sig barbeert.
</body>
</poem>

<poem id="ingemann1837ha0">
<head>
   <title>Sangens Fugl</title>
   <toctitle>Sangens Fugl</toctitle>
   <indextitle>Sangens Fugl</indextitle>
   <firstline>Til Sagn og Sange og Eventyr</firstline>
   <quality>korrektur1</quality>
</head>
<body>
Til Sagn og Sange og Eventyr
  Jeg lytted, der jeg var lille.
Ret aldrig den gamle Sangfugl flyer
  Fra min Skov, min Dal og min Kilde.

Endnu saa ganger her Sagn om Øe,
  Og Sangen er ei forstummet;
Som Eventyr over Land og Søe,
  Flyver Sandhed endnu formummet.

Fuldgjerne gaaer jeg i Hytten ind;
  Jeg hviler hos Gamle og Unge,
Hvor Sangen trænger til Barnets Sind
  Og gjenklinger paa Folkets Tunge.
</body>
</poem>

<poem id="ingemann2005051101">
<head>
   <title>Holgers Sang om hans Moder</title>
   <firstline>Jeg sprang til Verden - jeg var ej sen -</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, p. 14.</note>
   </notes>
   <quality>korrektur1,kilde,side</quality>
</head>
<body>
Jeg sprang til Verden - jeg var ej sen -
   Jeg sprælled paa Moders Skød,
Min Styrke volded min Moder Men:
   Hun favned mig og - var død.

Den Dag, de gav mig i Verden Navn,
   Kær Moder paa Baaren laa;
Den eneste Gang, hun tog mig i Favn,
   Jeg mangen Gang tænkte paa.

Jeg greb kun efter Livet med Lyst:
   Hvad Verden mig gav, jeg tog;
Jeg died ved tvende Ammers Bryst;
   Den ene kun lidt forslog.

Fuldstærk jeg blev ved de stærkes Barm,
   Fulddansk ved det danske Brød;
Men kærligst favned mig dog hin Arm,
   Som favned mig stiv og død.

En Krigsmand blev jeg, helt barsk og streng;
   Dog blev jeg om Hjertet blød,
Hver Gang jeg skued en liden Dreng,
   Som sprælled paa Moders Skød.   
</body>
</poem>

<poem id="ingemann1837ha2">
<head>
   <title>Holger Danskes Vugge</title>
   <toctitle>Holger Danskes Vugge</toctitle>
   <indextitle>Holger Danskes Vugge</indextitle>
   <firstline>Ved Leire græsse nu Faar paa Vold</firstline>
   <quality>korrektur1</quality>
</head>
<body>
Ved Leire græsse nu Faar paa Vold,
  Hvor fordum Kæmperne drukke.
Paa Leire stod der et gammelt Skjold;
  Det blev Holger Danskes Vugge.

Det gamle Skjold var der Lykke ved:
  Det var med Runer indgravet;
Det bar, som Vugge, til Sjølunds Bred
  Kong Skjold paa Baad over Havet.

I Vuggen saae jeg paa Bøg og Eeg;
  De sused ved Borgens Rude.
Fra Marken tog de den gule Neeg:
  Den blev Holger Danskes Pude.

I Vuggen hørte jeg Harpers Klang
  Og Sang om Kæmpernes Seire:
Det var de danske Skjalde, der sang
  Om Kæmpedrotter paa Leire.

I Vuggen smelted en Sang i mit Bryst,
  Liig Havfrustemmer fra Voven:
Det var de danske Jomfruers Røst
  Fra Fruersalen i Skoven.

Jeg glemmer aldrig den danske Sang,
  Som Kæmper og Jomfruer synge;
Og hvergang jeg hørte Skjoldets Klang
  Jeg hørte min Vugge gynge.
</body>
</poem>

<poem id="ingemann2002011501">
<head>
   <title>Barndomsdrømme</title>
   <toctitle>Barndomsdrømme</toctitle>
   <indextitle>Barndomsdrømme</indextitle>
   <firstline>Hvad Holger Danske hørte og saae</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Hvad Holger Danske hørte og saae,
Han aned i Barne-Drømme.
Hvad Skjæbne jeg skulde i Verden faae
Blev sjunget mig, der jeg i Vuggen laae
Ved Isefjordsbølgernes Strømme.

De Toner jeg kunde ei selv forstaae;
De klang baade stærke og ømme;
Men Ammerne sad og lyded derpaa.
Jeg strakte ud mine Hænder smaa
Og greb efter Syner i Drømme.

Jeg Bjerge med deilige Slotte saae
Paa tonende Skyer svømme;
Opslog jeg Øiet, var Himlen blaa,
De flyvende Skyer peged jeg paa -
Til Liv blev de levende Drømme.
</body>
</poem>

<poem id="ingemann2005051102">
<head>
   <title>Feerne ved Holgers Vugge</title>
   <toctitle></toctitle>
   <indextitle></indextitle>
   <firstline></firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 16-18.</note>
   </notes>
   <quality>korrektur1,kilde,side</quality>
</head>
<body>
Seks Feer stod ved min Vugge og sang;
Det underfuldt gennem mit Liv genklang.

Om Nordens Kraft og Fædrenes Mod
Klang Kæmpesangen til Marv og Blod.

Den toned stolt med Valkyrierøst
Fra <w>Gloriandes</w> pansrede Bryst.

Og Sværdet, min Haand paa <w>Ronceval</w> svang,
Alt klirred i Skjoldmøens Vuggesang.

Hvad Tid og Stund det store maa ske,
Det ved den gunstige Lejligheds Fe:

Vis, <w>Palestina</w> ved Vuggen sang
Om Klarhed i Tidernes dunkle Gang.

Og rolig i Verdens fredløse Id
Jeg greb Bedriftens gunstige Tid.

Om Sejrens Lykke, om Laurens Krans
Sang <w>Pharamunda</w> i Morgenglans.

Men <w>Meliora</w> gav lystigt Sind:
Hun aanded Roser paa Barnets Kind.

<w>Persina</w> hvisked, kærlig og øm,
Om Kærlighedslykkens anende Drøm.

Men Dybets Dyb i Naturens Bryst
Fuldtonig klang i <w>Morganas</w> Røst.

Hvad Tryllerøst sang mig i Sjælen ind,
Blev Tryllegaver i Barnets Sind.

Til Idræt voksed, med Liv og Lyst,
Hvad Feerne saaede med Sang i mit Bryst.
</body>
</poem>

<poem id="ingemann2005051103">
<head>
   <title>Anelsen i Guder-Lunden</title>
   <firstline>I Herthas susende Skove</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 18-19.</note>
   </notes>
   <quality>korrektur1,kilde,side</quality>
</head>
<body>
I Herthas susende Skove
   Stod gamle Guder af Sten.
Ved Issefjorddybets Vove
   Laa blodige Offerben.
Der strenge Norner henfore
   Ved Nat over Borg og Hav;
Og Røster, alvorlig store,
   Udgik fra Kæmpernes Grav.

Men naar det rødmed i Øster,
   Og Fuglen i Skoven sang,
Der tusind mildere Røster
   Igennem Naturen klang.
Det hvisked i Offerlunden,
   Hvor Holger Danske blev fød:
,,Ny Jord af Hav er oprunden -
   Den gamle Verden er død!''

Jeg sad hos de stærke Ammer
   Paa Borgen ved Skov og Fjord;
Jeg lytted i dunkle Kammer
   Til Sangen om gamle Nord.
Den Sang vel aldrig jeg glemmer:
   Den klang mig som Nornerøst:
Dog dybest klang mig de Stemmer,
   Som lønligst smelted mit Bryst.
</body>
</poem>

<poem id="ingemann2005051104">
<head>
   <title>Holgers Sang om Wittekind</title>
   <firstline>I Trug paa Issefjordvoven</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 19-21.</note>
   </notes>
   <quality>korrektur1,kilde,side</quality>
</head>
<body>
I Trug paa Issefjordvoven
   Jeg gynged mangen Stund:
Og Ulveungen fra Skoven
   Den blev Holger Danskes Hund.
Jeg rusked Bæstet i Øre;
   Vi sad under Bord med Lyst.
Der fik jeg en Dag at høre
   Den store Wittekinds Røst.

Jeg saa hin Kæmpe, fuldmodig,
   Ved Lejrekongens Bord.
Men Kæmpens Hjælm var blodig;
   Han mæled og saa mod Jord:
,,Mig fulgte Guder til Sejre;
   Nu er jeg en hjemløs Gæst:
Mig fulgte kun til Lejre
   Mit Sværd og min gode Hest.

,,For Irminsulens Ære
   Jeg blødte mangen Gang.
Jeg knuste Kejserens Hære;
   Mit Navn havde mægtig Klang.
For første Gang jeg leder
   Om Værn mod Mandevold;
Med Blusel Wittekind beder
   Om Skærm under Daneskjold.''

Dankongen brat sig rejser;
   Han mæler et mægtigt Ord:
,,Jeg værger dig mod hver Kejser
   Og mod hver Jætte paa Jord.
Lad komme tusind Hære!
   Lad lyne al Verdens Spjud!
Ved Thor og Dankongens Ære!
   Jeg jager min Gæst ej ud.''

Det Ord blev ej til Skamme:
   Kong Gøttrik i Harnisk for.
Mod Kejserens Oriflamme
   Han kæmped med Tyr og Thor.
Karl vendte brat sin Ganger;
   Det blev ham en blodig Dag.
Til Hævn han knuste Fanger
   Og Guder med Økseslag.

En Dag i Lejre-Hallen
   Stod Sakslands Wittekind:
,,Nu Irminsulen er falden!
   Min Gud var døv og blind.
Han aldrig mer sig rejser:
   Os knuste Kristgudens Fod;
<w>Han</w> bøjer mig ved den Kejser,
   Som døber Verden i Blod.''

Der Holger Danske var liden,
   Han hørte Wittekinds Ord.
Det Ord jeg tyded siden;
   Jeg saa den mægtiges Spor.
Højt Kirketaarnet knejser,
   Hvor Irminsulen stod;
Men Dankongen trodsed den Kejser,
   Som døbte Verden i Blod.
</body>
</poem>

<poem id="ingemann2002011513">
<head>
   <title>Holgers Bortsendelse</title>
   <toctitle>Holgers Bortsendelse</toctitle>
   <indextitle>Holgers Bortsendelse</indextitle>
   <firstline>Kong Gøttrik sad ene paa Leire Borg</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Kong Gøttrik sad ene paa Leire Borg,
Og mørk var Dankongens Sind.
Den Stund, jeg blev fød, jeg voldte ham Sorg:
Ret aldrig han klapped min Kind.

Ret aldrig han saae paa Sønnen med Lyst,
Der voldte sin Moders Død.
Hvergang han hørte min stærke Røst,
Han ønsked jeg ei var fød.

Dankongen gav mig i Stifmoders Magt;
Den Nød jeg døied dog kort:
Kong Gøttrik svoer med Keiseren Pagt;
Mig gav han til Gidsel bort.

Jeg voxte op i Keiserens Gaard,
Langt borte fra Danmarks Strand;
Men hvergang Svalen qviddred om Vaar,
Den sang om mit Fædreland.

Og hvergang Sommerens Lærke sang,
Og Svanen seiled i Sø,
Jeg tænkte paa Danmarks Sangfuglevang
Og Havet ved Bøgenes Ø.
</body>
</poem>

<poem id="ingemann2005051106">
<head>
   <title>Daaben i Rin</title>
   <firstline>Der fløj gennem Verden en Tanke</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 22-23.</note>
   </notes>
   <quality>korrektur1,kilde,side</quality>
</head>
<body>
Der fløj gennem Verden en Tanke;
   Dens Vinge var blodig rød:
<w>Carolus</w>, hin store Franke,
   Har voldet sin Broders Død.

Jeg saa ham en Pinsemorgen;
   Der døbtes Sakser i Rin.
Han kom fra Ingelheim-Borgen
   Alt med Mester Alcuin.

I Bog var Britten hans Mester;
   Men Drotten var størst blandt Mænd.
Blandt Skjalde, Vismænd og Præster
   Han knæled med Sværd ved Lænd.

Jeg kunde hans Andagt høre,
   Mens Sværdet mod Stenen klang;
Men sært mig skurred i Øre,
   Hvad Fuglen i Løndom sang.

Jeg skøtter ej Kejserens Trone.
   Jeg sparker hans Tro med Fod,
Klæber der ved hans Krone
   En Draabe af Broderblod.

Jeg saa Carolus i Øjet;
   Det var som en aaben Bog.
Jeg saa, hans Tro var ej løjet;
   <w>Den</w> Drot sin Broder ej slog.

Jeg saa den mægtiges Pande;
   Jeg æred den Højheds Aand,
Der tvang Longobarders Lande
   Og lagde Vildmænd i Baand.

Mod Karl blev Kæmper til Dværge;
   Dog mildt var hans Øjesyn.
Med Troen, som løfter Bjærge,
   Hans Blik mig slog som et Lyn.

Jeg kunde det ej udgranske;
   Det gik over <w>min</w> Forstand:
I Rinen sprang Holger Danske -
   Sprang op som en Kristenmand.
</body>
</poem>

<poem id="ingemann2005051107">
<head>
   <title>Skriveren og Kejserens Datter</title>
   <firstline>Jeg stod en Vinteraften i Frankernes Stad</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, p. 23-25.</note>
   </notes>
   <quality>korrektur1,kilde,side</quality>
</head>
<body>
Jeg stod en Vinteraften i Frankernes Stad
   Ved den fremmede Flod.
Kejseren var kommen. Aachenseren var glad.
   Blandt Væbnerne jeg stod;
Holger Danske var Kejserens Gissel.

Det glimted over Floden fra Kejserens Gaard;
   Der var Dans; der var Spil.
Lettest fløj Prinsessen med Perler i sit Haar;
   Med Gammen saa jeg til;
Men lyksaligst var Kejserens Skriver.

Prinsessen dansed dejligt i Skriverens Arm
   Paa det straalende Slot.
<w>Alor</w> Longobarden stod bleg og gul af Harm
   Men jeg dem undte godt:
Skønne Viser sang Kejserens Skriver.

Jeg stod i Vinternatten ved Fruernes Hal
   Paa den nyfaldne Sne.
<w>Emma</w> skjalv for Æren; hun bæved for sin Skjald;
   Det ingen maatte se -
Hun fra Buret bar Kejserens Skriver.

I Natten paa Altanen jeg Kejseren saa;
   Han ej mæled et Ord.
<w>Alor</w> Longobarden stod gul og saa derpaa;
   Men Døden jeg ham svor.
Longobarden bar Kejserens Banner.

Jeg gik den anden Aften i Frankernes Stad
   Blandt Drabanternes Hær.
Kejseren i Raadet hos Ærkebispen sad;
   Paa Borgen blinked Sværd.
Der var mørkt i den mægtiges Haller.

Jeg hørte, hvor de mumled i Frankernes Maal
   Ved den fremmede Flod.
<w>Alor</w> Longobarden red gul og bleg i Staal;
   Jeg Frankerne forstod;
Højt de mumled om Kejserens Vrede.

Jeg stod den tredje Aften i Kejserens Gaard
   Ved den straalende Hal.
Kejserens Datter bar Brudekrans i Haar -
   Og Brudgom var hans Skjald.
Hele Verden saa <w>Eginhards</w> Lykke.
</body>
</poem>

</content>
</section>

<section level="1">
<head>
   <toctitle>II. Holgers Ungdom.</toctitle>
</head>
<content>


<poem id="ingemann2002011516">
<head>
   <title>Holgers første Bedrift</title>
   <toctitle>Holgers første Bedrift</toctitle>
   <indextitle>Holgers første Bedrift</indextitle>
   <firstline>Kong Gøttrik brød Tro og Love</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Kong Gøttrik brød Tro og Love,
Og Keiseren var os gram.
Jeg kunde for Harm ei sove,
Og rød var min Kind af Skam.

Jeg fulgte den store Keiser
Til Rom mod Barbarers Vold.
Med Keiserens Banner kneiser
Lombarden med Drage-Skjold.

Jeg saae paa Lombardens Øie,
Han tænkte paa Svig og Sned.
Jeg agted paa Skjelmen nøie:
I Dyst han Banneret smed.

Hver Christen veg med de Franske;
De Vantroe med Seir foer frem.
Ei ænsed de Holger Danske;
Mit Glavind dog sang med Klem.

Det sang for Lombardens Øre,
Og Sjælen med Gru han slap.
- Lad mig Standarden nu føre!
Jeg sprang paa hans Ganger rap.

Hans Guldhjelm dækked mig Panden,
Hans Brynie klang om mit Bryst.
Gjenfunden var Bannersmanden;
Hans Skjold var fremmerst i Dyst.

Høit pristes Lombarder-Skjelmen;
Jeg svinged hans Bannerstang.
Jeg loe paa Dansk under Hjelmen,
Og atter mit Glavind sang.

Det sang, som Liigklokken ringer,
Hvor Vildmænd Keiseren bandt.
Fri, svang sig Carl paa min Springer,
Og store Seier vi vandt.

For Seiren priste de Franske
Lombarden, jeg gav sin Rest;
Bag Hjelmen loe Holger Danske:
Jeg kjendte Lombarden bedst.

Ei kjendte mig Keiserens Øie;
Han var mig til Døden gram.
Mit Knæ saa maatte jeg bøie;
Jeg Ridderslaget fornam:

,,Lombard! Du var tro og ærlig,
Og Mod du har som en Fransk;
Som Tydsken du hjalp mig kjærlig,
Og ei som en troløs Dansk.'' -

Op sprang jeg med Fryd og Smerte,
Jeg nævned mit danske Navn;
Brat smelted Keiserens Hjerte -
Han tog Holger Danske i Favn.
</body>
</poem>

<poem id="ingemann2005051105">
<head>
   <title>Holger Danskes Bro</title>
   <firstline>Karl sejred ved Romas Porte</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, p. 27.</note>
   </notes>
   <quality>korrektur1,kilde,side</quality>
</head>
<body>
Karl sejred ved Romas Porte,
   Og Holger Danske var med.
Paa Hingste vilde og sorte,
   For Ørknens Sønner af Sted.

Barbaren svinged sin Lanse
   Med kristne Hoveder paa.
Jeg lærte min Hingst at danse
   Paa Purpur og Silke blaa.

I Purpur og Silkeklæder
   Laa Lig under Hestesko.
Den Vej til Sejer og Hæder
   Blev kaldt Holger Danskes Bro.
</body>
</poem>

<poem id="ingemann2002011508">
<head>
   <title>Holger og den indiske  Fyrste</title>
   <toctitle>Holger og den indiske  Fyrste</toctitle>
   <indextitle>Holger og den indiske  Fyrste</indextitle>
   <firstline>Jeg saae Fyrst Carvel ved Tiberens Rand</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Jeg saae Fyrst Carvel ved Tiberens Rand;
Paa Spyd ham naaede min Handske.
Jeg stævned den asiatiske Mand
Til Holmgang med Holger Danske.

Fyrst Carvel red til sit gyldne Telt,
Der sad den indiske Skjønne:
,,Den bedste Ridder og største Helt
Skal Hindostans Lillie lønne!''

Trompeter skingred fra Hær til Hær;
I Midten flød Tiberens Vove.
Høit mellem Hærenes Banner og Spær
Laa Øen med Olieskove.

Paa Øen fegted vi, Bryn mod Bryn,
Og Gnister foer os af Øie;
I Luften mødtes Sværdenes Lyn:
Stor Hede maatte vi døie.

Den deilige Gloriant saae derpaa;
I Lokkerne fletted hun Krandsen.
Med Seirherren skulde Prindsessen gaae
Fra Valen til Bryllupsdandsen.

Fra Teltet saae hun vort Ridderspil -
Mig undte hun ei saa ilde;
Men Ørknens Ridder blikked hun til
Med Øine kjærlighedsmilde.

Alt fik jeg til Asiaten Ram,
Da blinked Landser fra Skoven;
Hans Venner frelste hans Liv med Skam -
Til Skændsel blev Ridderloven.

Dog før jeg faldt i de Vantroes Vold,
Det kosted blodige Pander;
Mod Fyrsten jeg kyled mit knuste Skjold:
,,Slig Seier min Gud forbander!''

Jeg saae hans Kind: den var rød som Blod -
Jeg Flammen saae i hans Øie.
Hvad stolt han mæled, jeg ei forstod;
Jeg agted hans Ære føie.

Brat Fyrsten jeg paa Araberen saae;
Den fløi som med Svalevinger.
Hvor Flodens dybeste Strømme gaae,
Bortsvømmed Ørkenens Springer.

De Vantroe studsed. Der var stor Larm.
Kun lidet glæded dem Seiren:
Fyrst Carvel kjøled i Floden sin Harm;
Han svømmed til - Christenleiren.
</body>
</poem>

<poem id="ingemann2005051201">
<head>
   <title>Holger og Prinsesse Gloriant</title>
   <firstline>Blandt Hedninger laa jeg i Bast og Baand</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 29-31.</note>
   </notes>
   <quality>korrektur1,kilde,side</quality>
</head>
<body>
Blandt Hedninger laa jeg i Bast og Baand;
   Jeg bandte de vantro Sjæle.
Da løstes jeg af saa dejlig en Haand,
   Og mildere blev mit Mæle.

Prinsesse Gloriant for mig stod;
   Fra Kinden løfted hun Sløret.
Hun Lyren slog ved sin Fanges Fod;
   Helt sødt det klang mig i Øret.

Hun sang om Ørknens ranke Søn,
   Hun sang om sin hjertenskære.
Hun sang om Kærligheds skønne Løn;
   Hun sang om Troskab og Ære.

Hun sang om den elskedes Blomsterbrev:
   Nys kom det paa Duens Vinge.
Et Laurbærblad hun fra Myrten rev;
   Det skulde hun Dansken bringe:

,,Min Ørn er fløjet til Kejserens Haand;
   Selv bandt han sin Fod med Ære:
Til Nordens Bjørn er løst af sit Baand,
   Vil Ørnen Lænkerne bære.''

Jeg lytted til den dejliges Røst;
   Jeg saa i de Øjne sorte;
I Fangetaarnet sad jeg med Lyst;
   Skønt klang mig Fængselets Porte.

Med Alvor mænged jeg Skæmt iblandt:
   Jeg priste mit Bur med Gammen.
Jeg æred Ørnen, som selv sig bandt;
   Med Magt saa dulgte jeg Flammen.

Jeg saa paa Prinsessen rolig og mild,
   Hver Gang hun sang i mit Fængsel;
Men - aldrig var jeg i hedere Ild,
   Og aldrig i større Trængsel.
</body>
</poem>

<poem id="ingemann2002011504">
<head>
   <title>Glæden i Fængslet</title>
   <toctitle>Glæden i Fængslet</toctitle>
   <indextitle>Glæden i Fængslet</indextitle>
   <firstline>Sjæle-Gammen i min Trængsel</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Sjæle-Gammen i min Trængsel,
   Hvor de milde Toner klang!
Kjære Lyd af rustne Hængsel!
   Solglimt gjennem dunkle Gang!
Deilighed i skumle Fængsel,
   Hvor den vantroe Skjønne sang!
Sjæle-Gammen i min Trængsel,
   Hvor de milde Toner klang.

Fryd og Trængsel hos Veninden
   Med den underfulde Røst!
Ild i Sjælen! Smiil paa Kinden!
   Spøg paa Læben! Storm i Bryst!
Fred foruden - Kamp forinden -
   Det var Smerte - Det var Lyst.
Fryd og Trængsel hos Veninden
   Med den underfulde Røst!
</body>
</poem>

<poem id="ingemann2002011517">
<head>
   <title>Holgers Liv i Fængslet</title>
   <toctitle>Holgers Liv i Fængslet</toctitle>
   <indextitle>Holgers Liv i Fængslet</indextitle>
   <firstline>De Døgn, jeg sad i Fængsel, jeg giver ei bort</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
De Døgn, jeg sad i Fængsel, jeg giver ei bort
For en Sommer fuldskjøn i det Grønne;
Mig Dagen var stakket, og Natten var kort:
Jeg tænkte paa den fremmede Skjønne.

Hver Dag jeg hørte Sangen fra Gloriants Bryst,
Og min Sjæl var som Fugl i det Grønne.
Om Natten jeg drømte om Sangen med Lyst;
Jeg drømte om den fremmede Skjønne.

Jeg tænkte med al Ære; jeg drømte med Tugt,
Som en Fugl om en Blomst i det Grønne.
Kun Ulv spiler Kloen, naar Lammet er smukt;
Men Ridder bærer Sværd for de Skjønne.

Hver Aften hun mig bandt i mit Fangenskabs Baand;
Jeg det bar som en Falk i det Grønne.
Min Læbe kun rørte den Deiliges Haand;
Da rødmed vel den fremmede Skjønne.

Hver Morgen, naar hun løste sin Fange af Baand,
Var hun selv som en Fugl i det Grønne.
Hun smiled og sang, og hun rakte mig Haand;
Min Elskov var dog stum hos den Skjønne.
</body>
</poem>

<poem id="ingemann1837ha4">
<head>
   <title>Det Skjønneste</title>
   <toctitle>Det Skjønneste</toctitle>
   <indextitle>Det Skjønneste</indextitle>
   <firstline>Til Rosengaarden gik jeg i Jomfruens Baand</firstline>
   <quality>korrektur1</quality>
</head>
<body>
Til Rosengaarden gik jeg i Jomfruens Baand;
  Der stod Roser og Lillier paa Enge.
Meer skjøn dog, end Lillien, var Jomfruens Haand,
  Naar Fingrene dandsed paa Strænge.

I Rosengaarden qviddred Smaafugle med Lyst;
  Der var lifligt i Sangfuglevrimlen.
Meer skjøn dog var Jomfruens smeltende Røst,
  End Fuglenes Sang under Himlen.

Paa Tiberstrømmen saae jeg, naar Dagen blev varm;
  Paa dens Bølger dvæled mit Øie.
Meer skjøn dog var Jomfruens bølgende Barm,
  Naar Tankerne fløi mod det Høie.

I Natten stod jeg ene, naar Maanen opgik,
  Og i Floden Smaastjernerne glimted.
Meer skjønt dog var Jomfruens tindrende Blik,
  End alle de Stjerner, jeg skimted.
</body>
</poem>

<poem id="ingemann1837ha5">
<head>
   <title>Gloriants Priis</title>
   <toctitle>Gloriants Priis</toctitle>
   <indextitle>Gloriants Priis</indextitle>
   <firstline>Haand! du deilige Haand, som leged paa Strænge!</firstline>
   <quality>korrektur1</quality>
</head>
<body>
Haand! du deilige Haand, som leged paa Strænge!
Under dig bæved Strængerne saligt og længe.
  Svimmel endnu
  Kommer min Sjæl dig ihu,
Haand! du deilige Haand, som leged paa Strænge!

Røst! du herlige Røst! dybttonende Stemme!
Aldrig den fangne Ridder kunde dig glemme.
  Hvor du henklang,
  Smelted du Hierter i Sang -
Røst! du herlige Røst! dybttonende Stemme!

Barm! blufærdige Barm, som strengt dig tilhylled,
Medens dit Hav af Toner Fangen fortrylled!
  Drømme blev Sang,
  Fulgte din bølgende Gang,
Barm! blufærdige Barm, som strengt dig tilhylled!

Øine! deilige Øie, funklende, sorte!
I eders Blik var Glands fra Himmerigs Porte.
  Fast i den Glands
  Gik jeg fra Samling og Sands -
Øine! deilige Øie, funklende, sorte!

Sjæl! du flyvende Sjæl! du kjærlige høie!
Du var i Haand og i Røst, i Barm og i Øie.
  Dig jeg endnu
  Kommer graahærdet ihu -
Sjæl! du flyvende Sjæl! du kjærlige høie!
</body>
</poem>

<poem id="ingemann2002011514">
<head>
   <title>Holgers Drøm i Fængslet</title>
   <toctitle>Holgers Drøm i Fængslet</toctitle>
   <indextitle>Holgers Drøm i Fængslet</indextitle>
   <firstline>Ei Sol i Taarnet jeg skimted</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Ei Sol i Taarnet jeg skimted
Ei Luft eller lyse Strand;
I Sjælen dog Sollys glimted:
Den fløi til mit Fædreland.

Naar Fangen lukte sit Øie,
Min Sjæl blev en vinget Dreng;
Den fløi mellem Kæmpehøie
Ved Hav over Sjølunds Eng.

Hvad Skjønt jeg skimted i Drømme
Dengang jeg i Vuggen laae,
Opdukked af Livets Strømme,
Naar dybt i dets Væld jeg saae.

Jeg hørte de gamle Sange
Om Kæmpernes Liv i Nord;
Jeg glemte, jeg selv var Fange:
Jeg fulgte Kæmpernes Spor.

Jeg fløi med Slægternes Sjæle
Igjennem ufødte Tid,
Og selv Aartusinders Mæle
Besang mine Fædres Id.

Jeg var en lyksalig Fange:
Et Folk mig slutted i Favn;
Og stolt i Fremtidens Sange
Jeg hørte mit danske Navn.
</body>
</poem>

<poem id="ingemann2002011505">
<head>
   <title>Holger Danske og Burmand</title>
   <toctitle>Holger Danske og Burmand</toctitle>
   <indextitle>Holger Danske og Burmand</indextitle>
   <firstline>Her klang til Danmark en Kæmpesang</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Her klang til Danmark en Kæmpesang
Om Burmand og Holger Danske.
Der Burmand jeg hilsed første Gang
Det skete med Staal og Handske.

Det gjaldt Klenodet for større Glands,
End Kronen, Keisere bære:
Det gjaldt den favreste Brudekrands
Og Jomfru Gloriants Ære.

For Klaffer græd Jomfru Gloriant;
Jeg saae den Deiliges Jammer.
For Æren jeg satte mit Hoved i Pant;
Jeg sprang fra mit Fængselskammer.

Jeg mødte Kæmpens glubende Blik;
Min Handske fløi mod hans Tunge:
Jeg vilde ham lære - med bedre Skik
Om ædle Jomfruer sjunge.

Ret aldrig hørte jeg værre Mund;
Ei saae jeg sortere Beiler:
Med Burmands Mæle tuder en Hund,
Naar Maanen i Skyen seiler.

Med Tænder bed han mit Ridderpant;
Vildt flammed Øinenes Lue.
Jeg red mod Lybiens Elefant
Til Kamp for Hindostans Due.

Vi stred paa Øen i Tiberens Flod
I Olieskovenes Skygge.
Paa Kinden randt mig det unge Blod;
Men det var mit Hæderssmykke.

Prindsesse Gloriant saae derpaa;
Fjernt saae det Krigernes Hære.
Den sorte Burmand blev rød og blaa
Alt for den Deiliges Ære.

Tre Dage skifted vi Hug og Stik;
Vi drabelig Landserne svunge.
Dog Burmand aldrig med bedre Skik
Fik lært at beile og sjunge.

Hans krumme Klinge var fra Damask;
Hans Stridshingst var af de Spanske.
Mit Glavind splintred hans Pandebrask -
Det Glavind var af de Danske.
</body>
</poem>

<poem id="ingemann2002011511">
<head>
   <title>Holgers Besøg i Keiserleiren</title>
   <toctitle>Holgers Besøg i Keiserleiren</toctitle>
   <indextitle>Holgers Besøg i Keiserleiren</indextitle>
   <firstline>Burmand laae paa Tiberøen</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Burmand laae paa Tiberøen,
Svømmed i sit sorte Blod.
Holger hilsed Fyrstemøen;
Hos min døde Hingst jeg stod.

Over Kæmpen foer den Spanske,
Hingsten med det ædle Blod.
Paa dens Ryg sprang Holger Danske,
Svømmed over Tibrens Flod.

Fængslet vented mig før Aften;
Vel jeg kom mit Ord ihu.
Rask henrev mig Ungdomskraften:
Sol var langt fra Hav endnu.

Hingsten sprang til Keiserleiren;
Kort jeg var min Keisers Gjest.
Til mit Fangetaarn, trods Seiren,
Vendte jeg min spanske Hest.

Hil jer! - klang min Røst mod Leiren -
Lykken fulgte mig idag.
Roland! hent imorgen  Seiren!
Sving den store Keisers Flag!

Følg ham, Jævnings-Tylvt af Helte!
Iver! Oliver! Turpin!
Hertug Samson! stram dit Bælte!
Sving dit Ridderspær, Gerin!

Raske Ottum! Slyng din Landse!
Op, hver Løve, stærk og stor!
Wolter! lad din Ganger dandse!
Reis dig, Ridderskabets Flor!

Og der Holgers Røst forstummed,
Bruste Leiren, som et Hav.
Kampens stærke Løver brummed;
Carl et mægtigt Vink dem gav.

Roland svinged Oriflammen;
Hæren reiste sig med Lyst.
Til mit Fangetaarn med Gammen
Red jeg rask med Solen Dyst.

Atter knirked Taarnets Hængsel;
Fjernt Prindsessen for mig sang.
Holger drømte glad i Fængsel,
Vaktes brat ved Vaabenklang.

Det var Keiserleirens Helte,
Roland, Oliver, Turpin;
Mure hørte jeg dem vælte -
Det var Samson og Gerin.

Der blev Jubel efter Trængsel:
Keiser Carl var Pavens Gjest.
Roland sprængte Holgers Fængsel -
Jeg kom med til Kroningsfest.
</body>
</poem>

<poem id="ingemann2005051202">
<head>
   <title>Kroningsdagen</title>
   <firstline>Der var Pragt i Pavestaden</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 38-39.</note>
   </notes>
   <quality>korrektur1,kilde,side</quality>
</head>
<body>
Der var Pragt i Pavestaden;
   Alle Romas Klokker klang.
Der var Glædeslarm paa Gaden;
   Alle Romas Klerker sang.

Paven satte Verdenskronen
   Paa den største Kejsers Haar.
Holger Danske stod ved Tronen,
   Hvor St. Peders-Stolen staar.

Roland stod ved Holgers Side
   Og Fyrst Karvel uden Baand.
Ørknens Søn med Ord fuldblide
   Rakte mig sin Heltehaand.

Skønne Øjne paa os hviled;
   Der var Elskovsblik iblandt.
Men blandt alle skønne smiled
   Skønnest Jomfru Gloriant.
</body>
</poem>

<poem id="ingemann2002011502">
<head>
   <title>Brudeparret</title>
   <toctitle>Brudeparret</toctitle>
   <indextitle>Brudeparret</indextitle>
   <firstline>Keiseren undte Fyrst Carvel det godt</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Keiseren undte Fyrst Carvel det godt:
Han vilde til Daab ham tvinge;
Med Daab han loved ham Lehn og Slot.
Det agted Hedningen ringe:

,,Frihed er bedre i Tigerens Ørk,
End Lænker i Herskerens Sale!''
Brat Keiserens store Pande blev mørk;
Det var ham en dristig Tale.

Keiseren saae Jomfru Gloriant;
Han nikked til Holger Danske:
,,Eders er Jomfrukrandsen, I vandt -
I greb den med Ridderhandske.''

Holger blev som et dryppende Blod;
Til Jorden slog jeg mit Øie:
,,Er Keiser Carl Holger Danske god,
En Bøn saa vil I mig føie.''

Keiseren nikked. Jeg blev fuldglad:
,,Hr. Keiser! Und mig en Gammen!
Lad mig ei skille de Sjæle ad,
Vor Herre vil have tilsammen!

,,Vil I høre min førte Bøn,
Tving ei til Troen den Brave!
Giv Hindostans Mø til Ørkenens Søn!
Og gjør ikke Ørnen til Slave!''

Bønnen hued ei Keiseren stort;
Dog frie han bød dem bortdrage.
De græd ved mit Bryst bag Romas Port;
Det mindes jeg alle Dage.
</body>
</poem>

<poem id="ingemann2005051501">
<head>
   <title>Trylleslottet</title>
   <firstline>Jeg stod i den venlige Sommerkvæld</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 40-41.</note>
   </notes>
   <quality>korrektur1,kilde,side</quality>
</head>
<body>
Jeg stod i den venlige Sommerkvæld
   Paa Fjældet ved Vælsklands Strande.
Et Sejl mig vinked et fjernt Farvel
   Og dukket i blinkende Vande.

Jeg stirred efter det hvide Sejl;
   Det svandt, hvor Solranden lued.
Med Sejlet gled over Havets Spejl
   Den favreste Jomfru, jeg skued.

Men se! hvor Sejlet og Solen svandt,
   Opsteg en Stad for mit Øje:
Af Bølgen vel tusinde Taarne oprandt
   Med Kroner og gyldne Fløje.

Og Staden var et eneste Slot,
   Et Slot af tusind Paladser.
De spilled i Guldglans og Himmelblaat
   De himmelstræbende Masser.

Og Slottet stod paa en himmelsk Ø
   Paa Bjærgets straalende Tinde.
Altanen sig spejled i glødende Sø;
   Der stod den dejligste Kvinde.

Saa skøn var ej Jomfru Gloriant;
   Slig Herlighed Jorden ej kender.
Hun stod i Purpurskyens Gevant,
   Med Krans i vinkende Hænder.

Jeg saa de bølgende Lokkers Strøm -
   Det dejlige Hoved var bøjet.
Det var som Naturens dybeste Drøm
   Var malt den skønne i Øjet.

Det var mig, som kendte jeg Synet godt
   Alt fra mine Barndomsdrømme.
I Skyen saa jeg <w>Morganas</w> Slot;
   Det svømmed paa Rosenstrømme.

Med Skyen den dejliges Billed svandt -
   Til Luft blev Taarne og Fløje;
Men herligt af Sjælens Dyb det oprandt,
   Hver Gang jeg lukte mit Øje.
</body>
</poem>

</content>
</section>


<section level="1">
<head>
   <toctitle>III. Heltelivet.</toctitle>
</head>
<content>

<poem id="ingemann2005051203">
<head>
   <title>Holger Danskes Vej</title>
   <firstline>Jeg frit mig tumled i Verden om</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, p. 42.</note>
   </notes>
   <quality>korrektur1,kilde,side</quality>
</head>
<body>
Jeg frit mig tumled i Verden om;
   Jeg fulgte mit danske Sind:
Den Røst, der ærlig fra Hjærtet kom,
   I brave Hjerter for ind.

I Skoven klang det, alt som man sang;
   Det lærte mig store og smaa;
Mit Skjold og min Livsang gav jeg dog Klang.
   Og tog, hvad der fulgte paa.

Den Hedning gav jeg gerne Gudsfred,
   Der bed for sin Tro som en Hund.
Den Kristen smed jeg i Dyndet ned,
   Der kun havde Troen i Mund.

Blandt Skovens Ulve tuded jeg ej;
   Til Snoggang stod jeg min Hu.
Jeg kom dog længst paa den <w>lige</w> Vej;
   Den Vej ved Dansken endnu.
</body>
</poem>

<poem id="ingemann2002011519">
<head>
   <title>Keiser Carl</title>
   <toctitle>Keiser Carl</toctitle>
   <indextitle>Keiser Carl</indextitle>
   <firstline>Saa venlig en Drot jeg aldrig saae</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Saa venlig en Drot jeg aldrig saae
Som Keiser Carl med de Øine blaae;
Men saae jeg Carolus i Harm opgløde
Jeg før vilde Lybiens Parder møde.

Carolus var stor, dog tilmaade lang;
Om Panden de nødbrune Lokker hang.
Hans Hoved var rundt, hans Øine var store;
Paa Ørnevinger hans Tanker fore.

Hans Kind var skarp, mere bruun, end rød;
I Spøg han Gangerens Hovsko brød.
I Kraftleg stod han paa høiest Stade
Og løfted en Ridder i Staal og Plade.

I Fyrsternes Raad  var Keiseren størst;
Hvad stort han saae ophøied han først.
Han sad blandt Skjalde, Viismænd og Præster,
Og æred hver Tankens og Ordets Mester.

I Dyst var Carl en luende Brand:
Hans Landse nedlyned Hest og Mand;
Sit Sværd han svinged med Seiersglæde,
Og Sværdet gjennemskjar Staal som Klæde.

Jeg mange kronede Hoveder saae;
Men alle de var mod Carolus smaa.
Dog Keiserens Krone jeg agted føie
Mod Aanden, jeg saae i den Stores Øie.
</body>
</poem>

<poem id="ingemann2005051601">
<head>
   <title>De tolv Jævninger</title>
   <firstline>Tolv Riddere sad ved Kejserens Bord</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 43-44.</note>
   </notes>
   <quality>korrektur1,kilde,side</quality>
</head>
<body>
Tolv Riddere sad ved Kejserens Bord;
Den trettende med dem i Kamp udfor.
Saa længe jeg red med de tolv i Dyst,
Indtil vi delte Hæder og Lyst.

<w>Gert</w> leged med Lanser i Dyst fuldsnild;
Stolt <w>Engeler</w> red med Sang gennem Ild.
Naar Hertug <w>Samson</w> i Hal indtren,
Da rysted baade Planker og Sten.

I Dystløb kom Ingen Hr. <w>Iver</w> nær;
<w>Berin</w> kunde gribe det flyvende Spær.
Hr. <w>Bove</w> oprykked Egen med Rod,
Og <w>Ottum</w> svømmed som Fisk i Flod.

<w>Gerin</w> skød Ørnen i højest Flugt;
Grev <w>Wolter</w> sprængte hver Port, som var lukt.
Hvor Jomfruer nikked bag Gitter og Stang,
Som Fugl over Mur sig <w>Oliver</w> svang.

Den største Jævning var from som stærk:
<w>Turpin</w> bar Panser og Messesærk;
For Hedningsjælene Bispen bad,
Naar Krop og Hoved han splitted ad.

Den mindste sad øverst ved Kejserens Bord;
Hans Navn med Ry gennem Verden for:
Den mindste Jævning, fuldrask og skøn.
Var <w>Roland</w>, Kejserens Søstersøn.

Naar Roland i Fruerstuen sang,
I Stegerset alle Smaaterner sprang;
Men blæste Roland til Strid paa Lur,
Da gungred i Borgen Port og Mur.

De Jævninger glemmer jeg ingen Stund:
Hin Bisp var en Mand til Haand som til Mund.
Ret aldrig jeg hører et Horn endnu,
Min Sjæl jo kommer Roland i Hu.
</body>
</poem>

<poem id="ingemann2002092010">
<head>
   <title>Vaabenhvile</title>
   <toctitle>Vaabenhvile</toctitle>
   <indextitle>Vaabenhvile</indextitle>
   <firstline>Mod Mænd var Holger lidt mut iblandt</firstline>
   <notes>
      <note>Efter B. S. Ingemann: <i>Holger Danske</i>, Kristoffer Nyrop (red.), Det Reitzelske Forlag, Kbh. 1893, s. 45.</note>
   </notes>
   <quality>korrektur1,kilde,side</quality>
</head>
<body>
Mod Mænd var Holger lidt mut iblandt,
   Naar Mænd saa skævt til min Lykke.
Den Krans, mig de skønnes Hænder bandt,
   Jeg holdt for mit bedste Smykke.

Blandt Mænd bedst hued mig Vaabenklang,
   Og Harpetoner blandt Fruer.
Jeg hørte heller Jomfruers Sang
   End Skraalet i Drikkestuer.

Var Sværdet paa Kæmpernes Hjælme slidt,
   Jeg helst det hvæssed hos Skjalden.
Blandt Trubadurerne sad jeg tit
   Med Roland i Fruerhallen.

Vi undte hverandre Æren fro;
   Vi saa ej skævt til hinanden.
Ad Dværgenes Avindsblik vi lo
   Med Jomfruers Krans paa Panden.
</body>
</poem>

<poem id="ingemann2005051702">
<head>
   <title>Triumfdagen</title>
   <firstline>Carolus bar Verdenskronen</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 45-46.</note>
   </notes>
   <quality>korrektur1,kilde,side</quality>
</head>
<body>
Carolus bar Verdenskronen;
   Han holdt Triumf i Paris.
Tre Fyrster knæled for Tronen;
   Højt Skjaldene sang hans Pris.

Blandt Trubadurernes Klynge
   Jeg stod i den høje Hal.
Jeg hørte Eginhard synge;
   Han var en lyksalig Skjald.

Jeg priste Skriverens Lykke,
   Som Kejserens Datter vandt.
Selv bar jeg paa Hjælmens Smykke
   Skøn Gloriants Venskabs-Pant.

Jeg saa paa den store Kejser
   Og Kongerne ved hans Fod.
Først Maurerkongen sig rejser;
   Hans Aasyn var rødt som Blod.

Han trued med Hævnerblikke,
   Men Troskabseden han svor.
Jeg troede <w>Argoland</w> ikke:
   Med Harm han sluged hvert Ord.

Lombarderkongen stod bøjet;
   Fast mindre troede jeg ham:
Jeg saa <w>Desider</w> i Øjet;
   Det gløded med dulgte Skam.

Den tredje Fyrste helt mægtig
   Opløfted sin Kæmpehaand.
Hans Ed mig tyktes fuldvægtig;
   Han svor med frimodig Aand.

Ham saa jeg, da jeg var liden
   Og sad med Ulv under Bord.
Nu stod jeg Roland ved Siden
   Og hørte <w>Wittekinds</w> Ord.

Jeg kunde min Fryd ej dæmpe;
   Han svor ved den kristne Tro.
I Knæ sank Tyskernes Kæmpe,
  For op som en Ridder fro.
</body>
</poem>

<poem id="ingemann2005051701">
<head>
   <title>Løftet i Lejren</title>
   <firstline>Kejseren gav mig Borg og Len</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 47-49.</note>
   </notes>
   <quality>korrektur1,kilde,side</quality>
</head>
<body>
Kejseren gav mig Borg og Len
   Dertil stor Magt og Ære;
Ej heller var jeg til Orlog sen;
   Jeg maatte hans Banner bære.

Brudt var Lombardens Pagt og Ed;
   Fjernt Maurerkongen fnyste.
Med Hæder Kejserens Ørne stred;
   Højt Roland i Kampen lyste.

Sejren omfløj min Bannerstang,
   Og Lykkens Fugl min Lanse.
Paa Borgen Dronningens Møer sang -
   De smykked min Hjælm med Kranse.

Herrerne saa lidt skævt i Løn,
   Naar Jomfrusang mig priste;
Og mindst forlysted Kejserens Søn
   Den Hæder, han selv forliste.

<w>Carlot</w> var Kejserens Øjesten;
   Hans Sjæl var Glød og Flamme.
Mod Himlen knejsed den unge Gren
   Fra Jordens højeste Stamme.

Blæste Roland ved Sejrens Fest,
   Blev Carlots Blik helt vilde;
Naar Prinsen sad paa sin Faders Hest,
   Ham Verden tyktes for lille.

Kejseren gav jeg glad mit Ord;
   Det Ord blev svært at holde:
Ung Carlots Liv trygt Værge jeg svor,
   Til Holgers Lemmer blev kolde.

Carlots Moder en Dag jeg saa;
   Hun vinked bleg fra Svalen.
Prinsen for i sin Rustning blaa
   Med Hæren gennem Dalen.

Dejlig blinked i Staalets Glans
   Den Helt med Jomfrulemmer;
For Rolands og Holger Danskes Krans
   Selv Verdenskronen han glemmer.

Carlot i Slaget vildt fremfor;
   Sit Liv han agted føje.
Den Ven, der hjalp ham, Døden han svor;
   Han blødte med Lyn i Øje.

Lidet jeg ænset Drengens Harm;
   Jeg sejred mod hans Vilje;
Jeg vristed ham ud af Dødens Arm;
   Han blegned alt som en Lilje.

Sværdet han greb fra Jorden brat;
   Dets Lyn mig for mod Panden.
I Pant jeg havde min Ære sat:
   Jeg bøded med Skjolderanden.

Aldrig udholdt jeg værre Dyst:
   Jeg stod som Marmorstøtte;
Mig Pladerne sprang fra Skulder og Bryst;
   En Stund fuldstille jeg blødte.

Længe jeg husked den dyre Ed;
   Jeg kold hvert Saar lod brænde.
Til sidst blev Holger Danske dog vred,
   Og brat havde Tvisten Ende.
   
Aldrig saa jeg en værre Dag:
   Mit Liv jeg vilde værne;
Men aldrig slog jeg et værre Slag -
   Paa Jorden flød <w>Carlots</w> Hjerne.
</body>
</poem>

<poem id="ingemann2005051603">
<head>
   <title>Holgers Anger</title>
   <firstline>Tit jeg stod, hvor Kæmper blødte</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 49-51.</note>
   </notes>
   <quality>korrektur1,kilde,side</quality>
</head>
<body>
Tit jeg stod, hvor Kæmper blødte,
   Dem jeg vog i frejdig Dyst;
Brustne Øjnes Blik mig mødte -
   Let dog aanded Holgers Bryst.
Tungt jeg drog fra Brystet Aanden,
   Med ung Carlots Lig ved Fod;
Hvor mig Sværdet sank af Haanden, 
   Brændte mig hint unge Blod.

Dag blev Nat for Holgers Øje;
   Syn og Tanke mig forgik.
Kun et Glimt jeg mindes nøje.
   Det var Carlots sidste Blik.
Ned i Muld jeg stirred længe,
   Og mit Hoved sank mod Jord.
Maanen skinned over Enge;
   Op fra Carlots Blod jeg for.

I min Sjæl der skreg en Stemme;
   Holgers Bryst den søndersled -
Aldrig jeg dens Gru kan glemme:
   Holger Danske brød sin Ed!
Med det svære Ord paa Hjerte
   Løfted jeg den faldne Helt.
Sønnens Lig jeg bar med Smerte
   Til den store Faders Telt.

Der blev Sorg i Kejserlejren;
   Bleg den høje Hersker stod.
Sønnen lagde jeg med Sejren
   Og mit Hoved for hans Fod.
Der var Kval og Harm at skue
   I den store Kejsers Blik.
Døden saa jeg i dets Lue -
   Tavs til Fængslets Grav jeg gik.
</body>
</poem>

<poem id="ingemann2005051507">
<head>
   <title>Rolands Forbøn</title>
   <firstline>Roland var Holger Danskes Ven</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 50-51.</note>
   </notes>
   <quality>korrektur1,kilde,side</quality>
</head>
<body>
Roland var Holger Danskes Ven.
   Han naaede knap til min Skulder;
Frankernes mindste Ungersvend
   Var rappest i Kampens Bulder.

Lystigt han sang i Kejserens Hær;
   Ret aldrig jeg saa hans Lige:
Dyrendal hed hans lange Sværd;
   Det frelste Kejserens Rige.

Hver Gang Roland Dyrendal svang,
   De stærkeste Kæmper blødte.
Dødsbud for tusind Øren klang,
   Naar Roland i Hornet stødte.

Olivant hed hans gyldne Horn;
   Det blæste han med stor Gammen.
Mænd han mejed som Bønder Korn,
   Og Hære blæste han sammen.

Roland frem for Kejseren sprang;
   Om Hornet klirred hans Handske;
Dyrendal haardt mod Flisen klang:
   ,,Jeg borger for Holger Danske!''

Roland mæled et Ord fuldtro;
   Han vilde mig frelst i Nøden.
Brat han tav dog, helt lidet fro:
   I Kejserens Blik laa Døden.

Dommen udfor fra Kejserens Mund;
   Fast værre blev Holgers Trængsel:
Den var Dødsens, der nævned en Stund
   Mit Navn, mit Liv og mit Fængsel.
</body>
</poem>

<poem id="ingemann2005051602">
<head>
   <title>Holger i Hungerstaarnet</title>
   <firstline>Jeg svelted i Taarnet: det skorted paa Brød</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 51-52.</note>
   </notes>
   <quality>korrektur1,kilde,side</quality>
</head>
<body>
Jeg svelted i Taarnet: det skorted paa Brød;
Dog Hunger var mig den mindste Nød.
Mit danske Blod mig til Kinden for,
Alt for jeg glemte mit Ridderord.
Med Harme jeg dybt i min Tunge bed,
Alt for jeg glemte hin dyre Ed.
Mod sorten Muld jeg mit Øje vendte:
Ung Carlots Blod paa mit Hoved brændte.

En Dag fornam jeg en myndig Røst:
,,Opløft dit Hoved, og vær fuldtrøst!
Paa Jorden var ingen Mand saa stor,
Han brød jo Løftet, sin Gud han svor.
Slog Verden ej selv Guds Søn ihjel,
Og frelst hun blev dog alligevel.'' -
Mod sorten Muld jeg dog Øjet vendte:
End Carlots Blod paa mit Hoved brændte.

Og atter taled hin stærke Røst:
,,Opløft dit Hoved, og vær fuldtrøst!
Se! her staar Ærkebispen, din Ven;
Den Ed, du brød, jeg heler igen!
Jeg lover dig Fred fra Paven i Rom,
Hvad Blod der saa paa dit Hoved vendte:
End Carlots Blod paa mit Hoved brændte.

Da mæled Bispen for tredje Gang:
,,Din Bod dog vorder fuldstreng og lang, -
Tre Aar ej Holger Danske skal le
Og hverken Sol eller Maane se;
Al Verden skal tro dig af Hunger død,
Naar <w>Carlots Moder</w> sender dig Brød.''
Fra sorten Muld jeg mit Øje vendte:
Det var mig, som Blodet mindre brændte.

Men Taaren brændte paa Holgers Kind;
Mig rørte hin sorgslagne Moders Sind:
Den høje Frue, hvis Søn jeg slog,
Fra Dødens Grube min Sjæl opdrog.
Fuldkarsk jeg greb, i mit Fangebaand,
Det Brød, der kom fra Dronningens Haand.
For Vand hun gav mig god Vin til Drikke -
Om Sol og Maane spurgte jeg ikke.
</body>
</poem>

<poem id="ingemann2005051801">
<head>
   <title>Den fangne Holger i Spanieland</title>
   <firstline>I Modgang lo jeg vel mangen Gang</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 52-54.</note>
   </notes>
   <quality>korrektur1,kilde,side</quality>
</head>
<body>
I Modgang lo jeg vel mangen Gang,
   Og tit jeg sang i Elende;
Men aldrig jeg lo, ej heller sang
   Tre samfulde Aar til Ende.

Mig Bispen førte, lig Bjørn i Bur,
   I Løndom med Kejserlejren;
Og jeg sad stille bag sorten Mur,
   Naar Hæren stormed til Sejren.

I Verden var Holger Danske glemt;
   Fast død var Æren med Navnet.
Ved Ebro gik det Kejseren slemt,
   Mod Mauren blev Dansken savnet.

,,Var Nordens Vildbas saa sandt ej død''
   - Saa klang det fra Bispens Tunge -
,,Fuldvist han hjalp os af denne Nød
   Og lod nu sit Glavind runge.''

Brat Kejseren blev som en kalket Mur;
   Men Roland nikked helt kløgtig:
,,En levende Bjørn her sidder i Bur;
   Han tykkes mig fuldt saa dygtig.

,,Vil Morbroder høre mit Raad i Dag,
   Vi løse hin stærke Fange!
Og komme vi ej med Sejr fra Slag,
   Jeg selv vil i Buret gange.''

Paa Roland stirred Kejseren vist;
   Han kunde hver Sjæl udgranske:
,,Saa sandt mig hjælpe hin rige Krist!
   Den Bjørn er dog Holger Danske.

,,Men har han døjet saa lang en Bod,
   Og er han ej død af Hunger,
Sin Krop han vel bærer knap paa Fod,
   Og mægtigt hans Sværd ej runger.

,,Men var han en fuldtagen Mand endnu,
   Og gav jeg ham fri med Ære,
Til Hævn vel før staar Danskerens Hu
   End til mit Banner at bære.''

,,Den Karl er endnu helt vel ved Magt''
   - Fra Bispens Tunge lød Svaret -
,,Dog til han har svoret os trofast Pagt,
   Han sidder fuldtvel forvaret.''

De gik til Taarnet, hvor Holger sad;
   De tinged med mig om Pagten.
Da sparked jeg Muren ud fuldglad;
   Dertil min Fod havde Magten.

De studsed alle, som saa derpaa;
   De kendte mig før ej ganske:
De mente, det var de Mure graa,
   Der fængslede Holger Danske.

Min Vilje kun var mit Fangebur:
   Min Synd kun vilde jeg sone.
Fri gik jeg ud af den sprængte Mur;
   Fri svor jeg for Kejserens Trone.
</body>
</poem>

<poem id="ingemann2005051508">
<head>
   <title>Kampen med Maurerne</title>
   <firstline>Jeg red mellem Roland og Bispen med Lyst</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 54-55.</note>
   </notes>
   <quality>korrektur1,kilde,side</quality>
</head>
<body>
Jeg red mellem Roland og Bispen med Lyst;
Med Maurerne holdt vi vældelig Dyst.
Pamplonas Mure vi styrted i Grus;
Med Bulder vi kom i Gerona i Hus.

Vi tog Barcelona med Fakler i Haand;
Vi tæmmed de mauriske Tigre med Baand;
Men før Zaragoza sin Port os oplod,
Tre Dage vi farved Ebro med Blod.

Vi kæmped ved Floden tre Nætter i Rad,
Og Kejseren saa det. Han nikked fuldglad.
Hvor Olivant skingred, og Dyrendal klang,
Med Roland jeg først over Murene sprang.

<w>Brifort</w> hed min Ganger; den sprang som en Hjort.
<w>Courtain</w> hed mit Slagsværd, fordi det var kort.
Min Ganger var langstrakt, men stakket mit Sværd;
Derfor gik jeg Fjenden et Skridt mere nær.

Min Hingst bar ej Rytter, mens jeg laa i Bast;
Glad fløj han med Holger, hvor Skjoldene brast.
Mit Sværd var forrustet; det sang ved mit Greb;
Paa Maurernes Pander fuldblankt jeg det sleb.

Min Arm havde hvilet tre Somre i Baand;
Tre Døgn kom ej Banner og Sværd af min Haand.
Mit Navn var forstummet; nu fik det god Klang.
Hvor Maurerne peb, og hvor Frankerne sang.
</body>
</poem>

<poem id="ingemann2005051802">
<head>
   <title>Sejersfesten i Zaragosa</title>
   <firstline>Zaragoza saa jeg prange</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 55-57.</note>
   </notes>
   <quality>korrektur1,kilde,side</quality>
</head>
<body>
Zaragoza saa jeg prange
   Med de røde Taarnes Pragt.
Maurerslottets Buegange
Genlød af de Kristnes Sange.
   Ridderskabets Flor holdt Vagt.

Der var Sejersfest i Staden;
   Stenpaladser var vor Lejr.
Blomster faldt som Sne paa Gaden;
Tæpper pryded Slotsarkaden.
   Blege Maurer saa vor Sejr.

Der, hvor Ebros Strøm sig kruser
   Under Marmorborgens Fod,
Der, hvor Dag og Nat det bruser,
Vandspring højt i Hallen suser,
   Der min store Kejser stod.

Gennem Guldorangers Haver
   Blaamænd til Paladset gik.
Sorte skønne bragte Gaver;
Konger bøjed Knæ som Slaver
   For den store Kejsers Blik.

Ved hans Side stod hans Frænder,
   Hine tolv med Jævningsnavn.
Verden deres Navne kender;
De var Holger Danskes Venner:
   Alle tog de mig i Favn.

Spaniens Døtre os bekransed.
   Rolands Horn fik lystig Klang;
Sejersglæden kun han sansed.
I den høje Sal vi dansed,
   Hvor de friske Vande sprang.

Aldrig glemmer jeg hin Gammen
   I de stolte Maurers Hal.
Sidste Gang ved Fakkelflammen
Saa mit Øje glad tilsammen
   Dem, som faldt paa Ronceval.   
</body>
</poem>

<poem id="ingemann2005051605">
<head>
   <title>Ronceval</title>
   <firstline>Højt paa Pyrenæers Fjælde</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 57-62.</note>
      <note>Ronceval (eller Roncevaux) er Navnet paa en lille Dal i Pyrenæerne, nogle Mil Nord for Pamplona; den er bleven udødelig i Frankrigs Historie paa Grund af den frygtelige Ulykke, som fandt Sted dér den 15de August 778, da hele Bagtroppen af Karl den Stores Hær blev nedhugget af Baskerne efter et fortvivlet Forsvar. Blandt de faldne var Markgreven Roland, der snart efter blev besungen i talrige Ridderdigte som Frankrings Nationalhelt.</note>
   </notes>
   <quality>korrektur1,kilde,side</quality>
</head>
<body>
Højt paa Pyrenæers Fjælde
   Red vi over Sky med Sejr.
Maurers Skat, vi vandt med Vælde,
   Fulgte Hæren med vor Lejr.

Ved den store Kejsers Side
   Holger red med Bannerstang.
Lystigt under Bjærgelide
   Neden for os Roland sang.

Ved de sorte Fjældes Huler
   Nys vi red ham glad forbi;
Der han vented Byttets Muler
   Paa den snævre Klippesti.

Muler krøb lig Myrer sorte
   I de dybe Dales Tragt;
Der, ved tvende Rigers Porte,
   Ridderskabets Flor holdt Vagt.

Længe Roland blev tilbage
   I det mørke Ronceval.
Skyen fløj som skumle Drage
   Over mørke Klippers Dal.

Ej Carolus aned Fare;
   Tryg den høje Kejser lo.
Under lette Ridderskare
   Klapred muntre Hingstes Sko.

Dæmpet lød der fjerne Toner
   Bag de sorte Klippers Hegn.
Var det vilde Bjærg-Vaskoner?
   Var det falske Maurers Tegn?

Gavalon, fuldsnild og kløgtig,
   Vist Kejserhæren Vej.
Han i Fyrsteraad var dygtig;
   Jævningsnavn han bar dog ej.

Gavalon med skarpe Blikke
   Red min store Kejser næst.
Gavalon jeg troede ikke:
   Han var Maurerkongens Gæst.

Nys han kom med Guld og Slaver
   Fra de overvundnes Stad.
Rigt behængt med Fjendegaver.
   Han paa Maurerhingsten sad.

Fra de vilde Baskers Stammer
   Bar han ydmyg Fredens Gren;
Men jeg skimted Hadets Flammer
   I hans hule Øjesten.

Frem vi red, og tit jeg lytted:
   Længst forstummed Rolands Sang;
Toget saa jeg ej med Byttet.
   Dybt et Horn fra Dalen klang.

,,Herre Kejser! Roland kalder'' -
   Gavalon dog listig lo:
,,Er det Rolands Horn, der gjalder.
   Er hans unge Hjerte fro.''

Tryg den store Kejser nikked.
   Frem vi red. - Paa ny det klang.
Blodet mig i Hjernen prikked;
   Brynjens stærke Ringe sprang.

,,Roland kalder, Herre Kejser!
   Hør, han ryster Fjældets Mur!''
Gavalon helt trodsig knejser:
   ,,Roland leger kun med Lur.''

Frem vi red. - Jeg lytted længe.
   Stum jeg knuged Banrets Stang;
Blodet vilde Brystet sprænge.
   Roland blæste tredje Gang.

Det genlød fra Klippemuren
   Som en Røst fra Gravens Skød,
Som han gennem Fjældnaturen
   Aanded Varslet om sin Død.

Brat vi vore Hingste vendte;
   Ned mod Ronceval vi for.
Sværdet os i Haanden brændte;
   Ingen mæled mer et Ord.

Gavalon kun blev tilbage;
   Over ham min Ganger sprang.
Aldrig red jeg Hest saa fage,
   Aldrig blev min Vej saa lang.

Tit det klang, som Torden ruller,
   Der hvor Roland havde kaldt.
Tit vi hørte hule Bulder,
   Som de haarde Klipper faldt.

Røverfolkets vilde Vrimle
   Laa i skyhøj Kløft paa Lur.
Hære hang lig Rovfuglstimle
   Paa de sorte Fjældes Mur.

Ned fra Klippetaarne høje
   Rulled Sten som Hagl fra Sky.
Dagen sortned for vort Øje;
   Frem vi for i Brag og Gny.

Aldrig glemmer jeg den Jammer,
   Da vi naaede Ronceval:
Slukt var Heltelivets Flammer
   I de sorte Klippers Dal.

Lukt var Bispens strenge Øje,
   Stum hver Jævnings Høvdingerøst.
Bleg laa mellem Venner høje
   Oliver med knuset Bryst.

Dybt begravet under Stene
   Laa den halve Kejserhær.
Mellem tvende Klipper ene
   Roland laa med Horn og Sværd.

Haanden sig om Sværdet krummed;
   Hornet holdt endnu han fast:
Før dets sidste Klang forstummed,
   Aaren i hans Pande brast.

Stum den store Kejser blegned;
   Alle grued, som det saa.
Ned blandt Lig Carolus segned;
   Bleg ved Rolands Bryst han laa.

- Synker Sol, og stiger Maane
   Over Fjæld og Sø og Dal,
End jeg ser min Kejser daane
   Mellem Lig paa Ronceval.

Der, hvor gennem mørke Dale
   Kilden sprang fra Bjærgets Bryst,
Vakte jeg hans Sjæl af Dvale,
   Hørte jeg hans Kæmperøst.

,,Hvor er Roland! - brast min Lykke!
   Hvor er Helteskaren stor!
Hvor er Verdenstronens Smykke!
   Hvor er Ridderskabets Flor!

,,Hvor er eders Høvdingsstave,
   Samson! Oliver! Gerin!
Hvor er alle mine brave!
   Hvor er Wolter og Turpin!''

,,Ingen mer sit Hoved rejser''
   - Mæled jeg fuldmørk i Hu -
,,De er faldne, Herre Kejser!
   Hævnet er de ej endnu.''

Fast han knuged flad min Handske,
   Og jeg blussed ved hans Ord:
,,Hævn, ja Hævn! - Med Holger Danske
   Dør først Ridderskabets Flor.''

- Brat Vaskoners vilde Hære
   Styrted ned til Rov paa Val.
Roland hævned vi med Ære:
   Ronceval blev Hævnens Dal.

Der blev Brag ved Klippemuren;
   Der lød Bulder gennem Dal.
Sværdet klang; men stum var Luren -
   Roland tav paa Ronceval.

Fra min store Kejsers Side
   Veg ej Holger Danskes Fod.
Der blev tavst ved Midnatstide;
   Maanen spejled sig i Blod.

Dalens Sø laa fjældomgærdet;
   Baskerhæren saa vi dø:
De, som ej laa knust for Sværdet,
   Styrted i den sorte Sø.
</body>
</poem>

<poem id="ingemann2005051604">
<head>
   <title>Rolands Sværd</title>
   <firstline>Hver Gang Dyrendal blev nævnet</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 62-63.</note>
   </notes>
   <quality>korrektur1,kilde,side</quality>
</head>
<body>
Hver Gang Dyrendal blev nævnet,
   Klang i Verden Rolands Navn.
Først da Rolands Død var hævnet,
   Tog jeg Heltens Lig i Favn.

Sværdet holdt han fast i Haanden;
   Odde stod i Fjældets Rift.
Panden røbed Helteaanden;
   Men hvert Træk var marmorstift.

Hjaltet kæmpestærk han klemte
   Med forstenet Kraft og Marv,
Som i Døden tro han gemte
   Til en Ven sin bedste Arv.

Ingen Ridder dog i Hæren
   Kunde rokke Rolands Sværd.
Jeg for Sorg ej ænsed Æren;
   Ingen Ven var mig saa kær.

Rolands Haand mod min var lille;
   Men han var fuldstor en Mand.
Fastklemt Haand jeg trykte stille,
   Og mit Øje løb i Vand.

Kejser Karl stod dybt nedbøjet;
   Sorgen knuged svart hans Bryst.
Ham dog løb ej Vand i Øjet:
   Stum han stod og uden Trøst.

Sværdet, som vi rørte alle,
   Sværdet, rigt paa Heltedaad,
Roland i hans Haand lod falde -
   Og Carolus brast i Graad.
</body>
</poem>

<poem id="ingemann2005051803">
<head>
   <title>Ærkebiskop Turpin</title>
   <firstline>Vi sørged for de døde</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 63-64.</note>
   </notes>
   <quality>korrektur1,kilde,side</quality>
</head>
<body>
   Vi sørged for de døde;
Paa Ronceval de blev blandt Klipper øde.
   De sorte Fjældes Hule
Dog skulde Ridderskabets Flor ej skjule.

   Tolv Lig med Pragt og Ære
Til helligt Gravkapel vi vilde bære.
   Paa Baaren laa de stærke
Med Jævningsnavn og stolte Riddermærke.

   Ung Roland var den første;
Men Bispens Kæmpelegem var det største.
   Vi løfted ham paa Skulder;
Paa Baaren Bispens Harnisk klang med Bulder.

   Fra Ronceval drog Hæren.
Paa Heltedøden tænkte jeg - og Æren;
   Min Skulder bar i Døden
Den fromme Helt, som trøsted mig i Nøden.

   Da hørte jeg hans Stemme:
,,Hvor færdes jeg? Mig tyktes, jeg var hjemme.'' -
   Brat standsed Holger Danske;
Den døde slog i Baaren med sin Handske.

   Helt sært vi blev til Mode;
Med Rædsel fast paa Livet ej vi troede.
   Vi Baaren tog fra Skulder -
Højt Ærkebispen rejste sig med Bulder.

   ,,Den Dysk var haard at døje''
Saa mæled Bispen med det strenge Øje -
   ,,Jeg knusted dog ej ganske:
Jeg bæres i Triumf af Holger Danske.''

   Vi hilste højt med Ære
Den Helt, vi troede til sin Grav at bære.
   Vi undte Bispen Lykke;
Turpin gik stille til sin Grav med Krykke.
</body>
</poem>

<poem id="ingemann2002092009">
<head>
   <title>De elleve Jævningers Jordefærd</title>
   <toctitle>De elleve Jævningers Jordefærd</toctitle>
   <indextitle>De elleve Jævningers Jordefærd</indextitle>
   <firstline>Faner vifted over Skjolde</firstline>
   <notes>
      <note>Efter B. S. Ingemann: <i>Holger Danske</i>, Kristoffer Nyrop (red.), Det Reitzelske Forlag, Kbh. 1893, s. 65.</note>
   </notes>
   <quality>korrektur1,kilde,side</quality>
</head>
<body>
Faner vifted over Skjolde
   I det store Gravkapel.
Der laa mine Venner kolde;
Til de Helte, tro og bolde,
   Sagde jeg et tungt Farvel.

Gert ej leged mer med Lanse;
   Han var stum, som lystigst lo;
Han, som sang i Vaabendanse -
Han, som fløj mod Jomfrukranse -
   De var alle bragt til Ro.

Sidste Gang jeg saa de stærke;
   Fast jeg kendte dem ej mer.
Under Sang af Bisp og Klerke
Hilste jeg hvert Vaabenmærke -
   Dem jeg aldrig mere ser.

Flyve Ørne over Strande,
   Tænker jeg paa eders Dyst,
Ørne fra Bedriftens Lande!
Roland med den brustne Pande!
   Oliver med knuste Bryst!

Tavs, Carolus sønderklemte
   Rolands Sværd i Dødens Hal.
Hjaltet til sin Død han gemte;
Aldrig Verdens Hersker glemte
   Dem, som faldt paa Ronceval.
</body>
</poem>
</content>
</section>

<section level="1">
<head>
   <toctitle>IV. Holger i Norden og Østen</toctitle>
</head>
<content>

<poem id="ingemann2002011518">
<head>
   <title>Holgers Orlov og Hjemkomst</title>
   <toctitle>Holgers Orlov og Hjemkomst</toctitle>
   <indextitle>Holgers Orlov og Hjemkomst</indextitle>
   <firstline>Vi red over Bjerg til Keiserens Stad</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Vi red over Bjerg til Keiserens Stad;
Der fløi Huer i Luft til hans Ære.
Paa Verdensthronen Carolus sad;
Men aldrig blev Keiserens Hjerte glad:
Han sørged for alle de Kjære.

Det blev mig for mørkt i Keiserens Gaard;
Jeg fik Uro i Blodet i Freden.
Mig længtes efter en Dyst fuldhaard:
I Raaddenskab, tykkes mig, Verden gaaer,
Naar Sværdet er rustet til Skeden.

Svart længtes jeg efter mit Fædreland;
Over Hav fløi der Tidender onde:
,,Kong Gøttrik kæmper mod Oprørsmand;
Ei Dankongen slukker den arge Brand;
Dybt sukker den fattige Bonde.''

Og Orlov jeg tog af Keiseren brat;
Som en Fugl fløi min Stavn over Voven.
Hvor Holger leged med Hund og Kat,
Der sprang jeg i Land med min Vaabenhat,
Og Brynierne buldred i Skoven.

Mig fulgte tre hundrede Kæmper i Jern,
De bar Landsen i klirrende Handske.
Dankongen bragte jeg Skjold og Værn;
Men Gøttrik var myrdet; hans Sjæl var fjern.
Hans Øine ei saae Holger Danske.

Til Thinge jeg foer. Jeg nævned mit Navn;
Og de Danske blev lystig tilmode.
De bad mig glemme al Harm og Savn;
De bar Holger Danske trofast i Favn
Til Thronen, hvor Bøgene groede.

Dog - Sønnen skal hævne Faderens Mord,
Skal Guds Jord under Fod ham ei brænde!
Den Ærens Lov var gammel i Nord.
Dyrt svoer jeg at søge Stimandens Spor
Fra Danmark til Jorderigs Ende.
</body>
</poem>

<poem id="ingemann2005051502">
<head>
   <title>Holger i Offerlunden</title>
   <firstline>Jeg stod en Sommermorgen i Herthas grønne Lund</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 67-68.</note>
   </notes>
   <quality>korrektur1,kilde,side</quality>
</head>
<body>
Jeg stod en Sommermorgen i Herthas grønne Lund
   Ved den brusende Fjord.
Trælle gik til Døden i den favre Morgenstund;
   Der var blodige Spor.
Fælt Trællene jamred i Lunden.

Om Livets Lyst de trygled; de skreg til gamle Thor;
   Men han hørte dem ej.
Ynkelig de skreg til hver Afgud i Nord
    Paa den blodige Vej.
Sidst skreg de mit Navn gennem Lunden.

De ynkelige Trælle var næppe Livet værd;
   Jeg blev bister i Hu:
,,Slagtesvin kun hvine, før Kniven er dem nær -
   Dansk Dreng ej kender Gru.''
Der blev tyst som i Graven i Lunden.

Tolv Offerknive blinked i mørke Præsters Haand
   Ved den blodige Sten.
Trællene laa tavse som Offerlam i Baand
   Mellem Øksnenes Ben.
Det blev mig for skummelt i Lunden.

Ud for mit gode Sværd mig af Balg med meget Hast;
   Det sused i min Haand.
Præsterne bortfly'de, og Offerstenen brast -
   Saa sprængte jeg hvert Baand.
Glad Trællene jubled i Lunden.

Men nu var jeg i Aande, og nu jeg gjorde lyst:
   Først Asathor jeg vog;
Saa styrted jeg Odin i Grus ved Fjordens Kyst -
   Hans Tempel jeg nedslog.
Mit Korsbanner vajed i Lunden.
</body>
</poem>

<poem id="ingemann2005051901">
<head>
   <title>Nattebesøget paa Kongsgaarden</title>
   <firstline>Jeg stod paa Lejreborgen</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 68-70.</note>
   </notes>
   <quality>korrektur1,kilde,side</quality>
</head>
<body>
Jeg stod paa Lejreborgen,
   Jeg saa paa Fjord og Skov.
Alt for Blodhævnersorgen
   Ej Holger Danske sov.
Jeg stirred ud saa vide
   I maaneklare Nat,
Da stod der ved min Side
   En Mand med Skyggehat.

Jeg saa ham under Hatten:
   Eet Øje kun jeg saa.
Høj stod han der i Natten,
   Med Kaaben, lang og graa.
Han Billedstenen ligned
   I Odins Offerlund.
Med Kors mit Bryst jeg signed;
   Han hyled som en Hund.

Fuldsært jeg blev til Mode;
   Jeg greb dog ej mit Sværd.
Jeg paa Vor Herre troede,
   Stod Satan end mig nær.
Jeg saa paa Kappemanden;
   Jeg kendte Odins Præst:
Dødt under Maske-Panden
   Sad Øjet af en Hest.

Dog hos det døde Øje
   der blinked et Par smaa;
Jeg maalte Karlen nøje -
   Jeg Offerkniven saa.
Et Skridt jeg tren tilbage;
   Jeg lod ham hyle ud.
Han tuded uden Mage
   Den ynkelige Gud.

Mig lysted dog at høre
   Et Ord med bedre Klang;
Da lød der for mit Øre
   En myndig Varselsang:
,,Fly vrede Guders Lunde,
   Og stands din Vanvids-Daad!
Tænk aldrig at udgrunde
   De strenge Norners Raad!''

Jeg hørte Hanen gale
   I Lejredrottens Gaard;
Og Nattegæstens Tale
   Lød atter dyb og haard:
,,Hør, Helas Hane galer!
   Fly brat før Morgenrød!
Hvis her et Ord du taler -
   Du dør din Faders Død!''

Jeg vilde Legen ende:
   Jeg greb mit gode Sværd -
Da stod i Hallen trende
   Med Kapper og med Spær.
Fra Læben for mig Ordet:
   ,,I stjal min Faders Liv -
Her skete Kongemordet
   Med Odins Offerkniv.''

Da blinked Spær og Knive
   Mod Holder Danskes Bryst.
Kun to vi blev i Live;
   Kun een bestod den Dyst.
Jeg flækked Barke-Panden
   Paa Odins lange Præst;
Da fly'de ræd den anden -
   den tredje fik sin Rest.
</body>
</poem>

<poem id="ingemann1837ha3">
<head>
   <title>Holger Danskes Mærke</title>
   <toctitle>Holger Danskes Mærke</toctitle>
   <indextitle>Holger Danskes Mærke</indextitle>
   <firstline>I alle de Riger og Lande</firstline>
   <quality>korrektur1</quality>
</head>
<body>
I alle de Riger og Lande,
  Hvorhen jeg i Verden foer,
Jeg fegted med aaben Pande
  For hvad jeg for Alvor troer.

En Ørn var mit Hjelme-Mærke;
  Paa Brynien stod Korsets Tegn.
Paa Skjold bar jeg Løverne stærke
  I Hjerternes milde Hegn.

Naar Mænd jeg kasted min Handske,
  Opslog jeg min Ridderhjelm;
Da saae, jeg var Holger Danske
  Og ingen formummet Skjelm.

Vil Dansken i Verden fegte,
  Men dølger Aasyn og Navn,
Jeg veed, hans Aand er ei ægte -
  Jeg tager ham ei i Favn
</body>
</poem>

<poem id="ingemann2002011512">
<head>
   <title>Holgers Bortreise</title>
   <toctitle>Holgers Bortreise</toctitle>
   <indextitle>Holgers Bortreise</indextitle>
   <firstline>Min Sjæl sig tumled fornøiet</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Min Sjæl sig tumled fornøiet:
Jeg var i mit Fædreland.
Deilig sig speiled i Øiet
De skovgrønne Øers Strand.

Livsalig klang mig ved Kysten
Den brusende Havfrurøst;
Dybere klang mig dog Røsten
Fra danske Jomfruers Bryst.

Jeg elsked de grønne Kyster;
Jeg elsked det store Hav.
Høit mig glæded de Røster,
Der sang over Kæmpers Grav.

Men flagred Løvet i Høsten,
Foer Trækfugleskarer hen,
Øiet dog stirred mod Østen:
Min Sjæl vilde bort igjen.

Her kunde jeg dog ei blive;
Det brændte mig under Fod.
Nordens Aand var ilive;
Men Dansken mig ei forstod.

Endnu klang Piben og Trommen
I Offerlunden med Gru;
Hjem var min Sjæl ei kommen:
Her var mig for mørkt endnu.

Jeg kunde lagt Folket øde,
Og dog deres Tro stod fast.
Niddinger skulde kun bløde;
Kun Fjendernes Hjerner brast.

Blandt hundred Snekker, paa Stavnen
Jeg stormed i Kampmulm hen.
Seiren fløi med til Havnen;
Men Holger kom ei igjen.

Med Sorg fløi Ry gjennem Dale:
At Holger Danske var død;
Høit over Bølger svale
Jeg seiled dog, sund og rød.

Paa Thing de hylded min Broder.
Jeg saae mod Skovkysten hen:
Danmark er dog min Moder -
Fuldvist jeg kommer igjen.

Jeg kommer igjen itide;
Jeg ligger ei dorsk i Grav!
Lystig mod Østerlide
Jeg seiled med Pilgrimsstav.
</body>
</poem>

<poem id="ingemann2002011510">
<head>
   <title>Holger paa Valfartsskibet</title>
   <toctitle>Holger paa Valfartsskibet</toctitle>
   <indextitle>Holger paa Valfartsskibet</indextitle>
   <firstline>I Mulm over Bølgernes Bjerge jeg foer</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
I Mulm over Bølgernes Bjerge jeg foer;
Blandt Venner jeg stod paa min flyvende Drage.
Rask fløi jeg med Dragen, i Stormenes Spor,
Paa Østersø-Dyb, gjennem Sund, gjennem Fjord,
Og hvor Kattegatsstyrtninger brage.

Helst foer jeg med Dansken til Søhanedyst,
Og med Provencaler til Palmernes Skove.
Paa Nordsøen sang Troubadourer med Lyst;
Ved Spanjernes Bjerge, ved Afrernes Kyst,
Sang vi høit paa den skummende Vove.

Tolv høibaarne Væbnere Troskab mig svoer;
Paa Ronceval hevned vi Roland tilsammen.
De kom fra Provence; dog John kom fra Nord.
De dandsed med Sværdklang og Sang i mit Spor;
Jeg til Riddere slog dem med Gammen.

Paa Hav holdt vi Messe; ved Mast holdt vi Bøn;
Blandt Ridderne sang dog ei Præst eller Klerke.
Bedst messed John Friser, den Konningesøn;
Ham loved jeg Paradiisfrugter til Løn:
Han var frommest blandt alle de Stærke.

Ei glemte vi Keiserens Jævninger troe;
Carolus kom ei Holger Danske af Minde.
Om Roland jeg sang mellem Jævninger froe;
Mod Landet, det fjerne, hvor Palmerne groe,
Fløi vor Sjæl med de susende Vinde.
</body>
</poem>

<poem id="ingemann1837ha6">
<head>
   <title>Østerlide</title>
   <toctitle>Østerlide</toctitle>
   <indextitle>Østerlide</indextitle>
   <firstline>Østerlide! Østerlide!</firstline>
   <quality>korrektur1</quality>
</head>
<body>
Østerlide! Østerlide!
Det var vore Drømmes Land.
Naar vi reed ved Bjergets Side,
Naar vi sang ved Havets Rand -
  Østerlide! Østerlide!
Klang det over Bjerg og Strand.

Orienten! Orienten!
Høit fra Sjæl til Sjæl det klang.
Naar vi stod paa Bjergeskrænten,
Naar vi hørte Valfartssang -
  Orienten! Orienten!
Did sig Længselsfuglen svang.

Lyslands-Bjerge! Solglands-Dale!
Al min Hu til Eder stod -
Høilandskyst med Palmer svale!
Land med Aserstammens Rod!
  Lydlands-Bjerge! Solglands-Dale,
Under Himalayas Fod!

Himalaya! Himalaya!
Himmelluftnings grønne Vang!
Ararat og Strelonaia!
Navne med fortryllet Klang!
   Himalaya! Himalaya!
Gloriant for Holger sang.

Cederskove! Palmelunde!
- Engle sang i Verdens Støi -
Dal, hvor Livets Væld oprunde!
Bjerg, hvor Arkens Due fløi!
  Cederskove! Palmelunde!
Myrrhabjerge! Virakshøi!

Paradiset! Paradiset!
Land, hvor Liv og Sol oprandt!
Sjælens Vugge, høit lovpriset!
Guddomshave, som forsvandt -
  Paradiset! Paradiset!
Veien til dets Port jeg fandt.

Østerlide! Østerlide!
Kroner for din Glands jeg gav.
Mod dit Paradiis saa vide
Saae jeg over Dybets Grav -
  Østerlide! Østerlide!
Sang jeg høit paa Verdens Hav.
</body>
</poem>

<poem id="ingemann2002011507">
<head>
   <title>Holger i det hellige Land</title>
   <toctitle>Holger i det hellige Land</toctitle>
   <indextitle>Holger i det hellige Land</indextitle>
   <firstline>Jeg stod i de største Underes Land</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Jeg stod i de største Underes Land;
Jeg aanded blandt nye Naturer.
Mit Øie saae, hvad ved Frankers Strand
Opflammed den stille Pilgrimsmand
Og de drømmende Troubadourer.

Jeg sprang i Land paa den hellige Kyst;
Jeg steg paa Libanons Høie.
I Cedrene suste hin stærke Røst,
Som fyldte med Gaaders Gaade mit Bryst
Og med Svimmeltaage mit Øie.

Jeg gik til de gamle Tordeners Bjerg;
Den Valfart Vor Herre jeg loved.
Jeg stod under Lyn paa Sinai Bjerg -
Da følte jeg, Kæmpen var dog en Dværg -
Og i Støv jeg bøied mit Hoved.

Mod Bethlehem gik jeg paa nøgne Fod;
Paa Veien jeg stille dvæled.
Da fik jeg atter fuldtrøstigt Mod:
Jeg sang paa Marken, hvor Hyrderne stod;
Jeg knæled, hvor Magerne knæled.

Paa Golgatha bad jeg tre Nætter i Rad,
Tre Døgn jeg knæled ved Graven -
Da blev mit Hjerte vidunderlig glad.
Jeg Pintsemorgen paa Hingsten sad -
Jeg red mod Paradiishaven.
</body>
</poem>

<poem id="ingemann2002092008">
<head>
   <title>Paradishaab</title>
   <toctitle>Paradishaab</toctitle>
   <indextitle>Paradishaab</indextitle>
   <firstline>Det var mig en trøstig Tanke</firstline>
   <notes>
      <note>Efter B. S. Ingemann: <i>Holger Danske</i>, Kristoffer Nyrop (red.), Det Reitzelske Forlag, Kbh. 1893, s. 76.</note>
   </notes>
   <quality>korrektur1,kilde,side</quality>
</head>
<body>
Det var mig en trøstig Tanke;
   Den randt mig hver Dag i Sind:
Naar dygtig paa Porten vi banke,
   Saa lukkes vi ogsaa ind.

Jeg lo, naar Stymperne sukked;
   I Vejr jeg al Tvivl slog hen:
Blev Paradisporten lukket,
   Hun kan vel aabnes igen.

Naar Sol over Hav fremglimted
   I Lyslands-Straalernes Krans,
Jeg altid i Verden skimted
   Et Glimt af Paradisglans.

Og saa jeg i Öjne sorte
   Med Ild fra Morgenens Hjem,
Jeg mente, Guds Haves Porte
   Var dog kun lukte paa Klem.
</body>
</poem>

<poem id="ingemann2002011520">
<head>
   <title>Reisen til Bamyan</title>
   <toctitle>Reisen til Bamyan</toctitle>
   <indextitle>Reisen til Bamyan</indextitle>
   <firstline>Vi red mod Morgen, red mod Øst</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Vi red mod Morgen, red mod Øst.
Rask Haabet sang i Holgers Bryst:
Kun fremad! frem, hvor Sol opgaaer!
Tilsidst du Paradiset naaer.

Vi saae de frie Nomaders Land;
Vi red igjennem Ørknens Sand.
Vi fulgte Karavaners Vei;
Dog - Paradiset saae jeg ei.

Blandt Muler gjennem Sander drog
Kamelers lange Reisetog.
Paa Elefantens øde Sti
Vi Bjergets Tigre foer forbi.

Schakalen tuded høit i Skov,
Og Løven brøled efter Rov.
Mod Øst! mod Øst! Jeg lystig sang -
Og Hingsten over Slanger sprang.

En Dag jeg svømmed over Phrat;
Ved Tigris Bred jeg stod en Nat.
Jeg aanded paradisisk Luft;
Dog bort jeg foer i Myrrhaduft.

I Ørk, paa Bjerg, i dybe Flod
Eet Billede for mit Øie stod.
Paa Flodens Siv jeg Knuder bandt
Til Hæder for skjøn Gloriant.

Vi red mod Morgen, red mod Øst;
Rask Haabet sang i Holgers Bryst.
Jeg over Palmeskove saae
Mod Himalayas Bjerge blaae.

Til Bjergets Fod vi naaede glad;
Der laae saa underfuld en Stad:
I Guldglands under Bjergets Sky
Laa Bamyan i Morgengry.

Det var som Staden voxed op
Fra Flodens Dal til Bjergets Top;
Blandt Palmer Fjeldpaladser steg.
I Holgers Bryst lød Strængeleg.

Ved Himalayas Fjeldnatur
Med sine Tempelgrotters Muur
Jeg kom ihu en deilig Sang;
Den fordum i mit Fængsel klang.

Vi red mod Stadens Mure frem.
Jeg var i Underværkers Hjem:
Det var som Løven paa mit Skjold
Opsprængte Stadens Port med Vold.

Med ubekjendte Tungers Røst
Mit Navn gjentoges høit med Lyst.
De bar mig til det gyldne Slot
Og til den største Østens Drot.

Og Drotten var min Hjertensven:
Mit Øie Carvel saae igjen.
Saa skjøn en Dag ei før oprandt:
Jeg saae igjen skjøn Gloriant.

De fløi med Jubel til mit Bryst;
De nævned mig med kjærlig Røst;
De skreg af Glæde ved mit Navn;
De græd af Fryd i Holgers Favn.

Jeg saae igjen de Øines Glands,
Som før mig trylled Sind og Sands;
Hos Østens lykkeligste Søn
Stod Østens Lillie, rank og skjøn.

Jeg hørte glad endnu en Gang
Den underfulde Skjønnes Sang;
Endnu den smelted Holgers Bryst;
Men dyb og stille var min Lyst.

Ved Harpen paa den Skjønnes Skjød
Der sad en Engel, hvid og rød;
Han sprang med Lyst fra Favn til Favn;
Han lalled ogsaa Holgers Navn.

Og Drengen tog jeg paa min Arm;
Han leged Skjul ved Holgers Barm.
End mindes jeg hin Stund med Lyst:
 - Gudsenglen leged i mit Bryst.
</body>
</poem>

<poem id="ingemann2005051503">
<head>
   <title>Holger hos Fyrst Carvel</title>
   <firstline>Jeg sad i Hedningsfyrstens Hal</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 79-80.</note>
   </notes>
   <quality>korrektur1,kilde,side</quality>
</head>
<body>
Jeg sad i Hedningsfyrstens Hal;
   Jeg sang om Karl og Ronceval.
I Sjælen blev hver Gnist til Glød;
   Jeg sang om Rolands Heltedød.

Jeg sang om Holgers Valfartsgang
   Mod Paradisets grønne Vang,
Om Graven, som jeg sidst kom fra,
   Om Libanon og Golgatha.

Og som jeg sang med dygtig Røst,
   For Hedningfyrsten til mit Bryst.
Skøn Gloriant i Taarer laa;
   Saa skøn jeg hende aldrig saa.

De laa paa Tæppet ved min Fod;
   De Hjertets rige Skat oplod.
Og jeg fornam helt sjælefro,
   De delte Holger Danskes Tro.

Kun eet de savned uden Haab:
   De længtes efter kraftig Daab.
Dog derfor vidste Holger Raad:
   Jeg tog mig paa hin Klerkedaad.

Jeg læste, som jeg husked bedst;
   Mig tyktes, jeg var ogsaa Præst.
Jeg gav dem himmelsk Børneret;
   Jeg spared ej paa hellig Tvæt.

Jeg gav paa ny de kære Navn
   Til Løsen i de frelstes Havn.
Skøn Gloriant beholdt dog sit;
   Men Drengen døbte jeg med mit.

Da blev jeg først for Alvor glad:
   En kristen Drot i Østen sad;
De Sjæle, Holger elsked mest,
   Jeg frelste, som jeg kunde bedst.
</body>
</poem>

<poem id="ingemann2005051504">
<head>
   <title>Felttoget i Orienten</title>
   <firstline>Før fulgte jeg Carolus ved Elben og ved Rin</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 80-81.</note>
   </notes>
   <quality>korrektur1,kilde,side</quality>
</head>
<body>
Før fulgte jeg Carolus ved Elben og ved Rin:
Han døbte Hedninghære med Mester Alcuin.

Jeg selv det havde prøvet. Jeg saa, det kunde gaa.
Helt frejdig tog jeg atter Stridshandkerne paa.

Det tyktes mig, paa Vejen til Paradiset, smukt,
Om først jeg sprængte Porten, som Satan har lukt.

Jeg kaldte mine Krigsmænd. Med Carvel holdt jeg Raad.
Det tyktes dem alle fuldpriselig en Daad.

De raske Provençaler paa Hingstene sig svang:
De vilde hele Verden erobre med Sang.

John Friser blussed ivrigst; paa Gud han stoled mest.
Den frommed stærke Ridder jeg nævned John Præst.

Vi drog fra Himalaya med døbte Hindus-Hær;
Dem, Ordet ej omvendte, vi vendte om med Spær.

Vi døbte Tibetaner med Palmeskørt om Lænd;
En Dronning lig blandt Bier, der Kvinden sad blandt Mænd.

Tartarers hvide Stammer, Mongolers gule Hær.
Malayers brune Horder vi korsed med Sværd.

Det kosted brodne Pander; dog ærligt var det ment:
Vist Sjælene blev frelste, om ogsaa lidt sent.

Det Tog var ej til Ende, før trende Aar løb om;
Med Sejer vi tilbage til Gloriant kom.

Til Ridderne jeg skænked de Kroner, jeg vandt.
Selv tog jeg kun Kransen, skøn Gloriant mig bandt.
</body>
</poem>

<poem id="ingemann2002011521">
<head>
   <title>Seierskrandsen</title>
   <toctitle>Seierskrandsen</toctitle>
   <indextitle>Seierskrandsen</indextitle>
   <firstline>Krands fra Orientens Skove!</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Krands fra Orientens Skove!
Lilliebrev fra Ganges dybe Vove!
Jeg forstod din Blomserrøst.
Laurbærkrands med Himalayaluften!
Krands med Virak- og med Myrrhaduften!
Du med Oliebladet kom i Høst.

Krands fra Fredens Palmeskove!
Irisbue paa Bedriftens Vove!
Seierskrands med Perlers Skat!
Du var med den Frommes Taarer badet.
Arkens Due kom med Oliebladet -
Og mit Øie saae mod Ararat.
</body>
</poem>

<poem id="ingemann2005051509">
<head>
   <title>Afskeden i Bamyan</title>
   <firstline>Tre Dage var jeg atter i Bamyan Gæst</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, p. 82-83.</note>
   </notes>
   <quality>korrektur1,kilde,side</quality>
</head>
<body>
Tre Dage var jeg atter i Bamyan Gæst;
Een Ridder kun mig fulgte, og det var John Præst.

De raske Provençaler alt Spirene svang;
De vilde deres Riger regere med Sang.

Den største Østens Krone blev Friserens Løn;
Men først han vilde holde i Paradiset Bøn.

Den Herlighed, dog Jorden har ejet engang,
Jeg tænkte vel kan findes, er Vejen end lang.

Jeg hilsed Kong Carvel; jeg tog ham i min Favn;
Jeg nævned ham Carolus: det var hans Kristen-Navn.

For Gloriant jeg bøjed mit Knæ for sidste Gang,
Og lydelig Gudsenglen i Hjertet mig sang.

Men aldrig i Verden mit Øje mere saa
Den Paradisfugl, min Haand ej skulde naa.

For sidste Gang tog jeg Smaadrengen paa Arm;
Til Afsked han putted sit Hoved i min Barm.

Jeg kyssed hans Pande og hybenrøde Mund;
Paa Hingsten jeg svang mig alt i den samme Stund.

Om Paradiset sang ved min Side John Præst;
Tilbage dog stirred den tankefuld Gæst.

Ved Bamyans Port jeg saa endnu en Gang
Den dejliges Slør, som paa Lansespidsen hang.

Paa Bamyans Taarn jeg skimted allersidst
De Sjæle, jeg genfavner i Himmerig dog vist.
</body>
</poem>

</content>
</section>

<section level="1">
<head>
   <toctitle>V. Genoplivelsen</toctitle>
</head>
<content>

<poem id="ingemann2002011515">
<head>
   <title>Holgers Farvel til hans Tid</title>
   <toctitle>Holgers Farvel til hans Tid</toctitle>
   <indextitle>Holgers Farvel til hans Tid</indextitle>
   <firstline>Der klang et Ord fra Holgers Bryst</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Der klang et Ord fra Holgers Bryst;
Det klang med gamle Dages Røst:
Farvel! det klang mod Syd, mod Nord -
Mod Himalaya klang hint Ord.

Farvel! jeg sang paa Bjergets Sti;
I Sangen foer et Liv forbi.
Det var som alle Traade brast,
Der bandt min Sjæl til Verden fast.

Farvel! jeg sang i Taagers Dal;
Det klang som hist paa Ronceval:
Farvel, du Tid, fuldskjøn og stor,
Med Carl og Ridderskabets Flor!

Farvel, min rige Ungdomslyst,
Med Jomfrusang og Ridderdyst!
Farvel, du høie Stjernekrands,
Men alle mine Kroners Glands!

Farvel! - jeg sang paa øde Sti -
Er alt Bedriftens Dag forbi?
Har Seirens Ørn min Hjelm forladt?
Og sjunger Livets Fugl Godnat?

Bortfoer en Slægt med Heltery,
Som Blad i Skov, som Glimt i Sky?
Blev Glandsen Skin - det Store smaat?
Og Verden gammel - Livet graat?

Endnu min Kind var bruun og rød:
Endnu var ei min Ungdom død.
Mit Haar var guult, min Pande glat -
Endnu sang Holger ei Godnat.

Farvel! jeg sang dog til hin Tid
Med Jomfrusang og Ridder-Id.
Tilbage saae min Sjæl endnu -
Jeg kom en herlig Dag ihu.
</body>
</poem>

<poem id="ingemann2001101101">
<head>
   <title>Holgers Sang om Livet</title>
   <toctitle>Holgers Sang om Livet</toctitle>
   <indextitle>Holgers Sang om Livet</indextitle>
   <firstline>Jeg saae kun tilbage. Mig Livets Lyst bortklang</firstline>
   <notes>
      <note>Ranet fra Brian Bentsens <a href="http://http://users.cybercity.dk/~bcc25317/forside.htm">The Pierian Spring</a>.</note>
      <note>Kilde er <i>1000 danske digte</i>, ved Thomas Bredsdorff &amp; Anne-Marie Mai, Rosinante 2000, side 565.</note>
   </notes>
   <quality>korrektur1,korrektur2,kilde,side</quality>
</head>
<body>
Jeg saae kun tilbage. Mig Livets Lyst bortklang;
Da toned mig i Sjælen saa trøstelig en Sang;
See frem, men ei tilbage! - Hvad Hjertet attraaer,
Maaskee dog engang under Solen du naaer.

Lad Bølger bortrulle! lad Løvet flagre hen!
Rask bruser dog Strømmen, frisk Skoven staaer igjen.
Lad Solen formørkes og Maanen tage af!
Dog Sol og Maane stiger fuldkarsk over Hav.

Lad rulle det Svundne i Tidernes Elv!
Det Liv der ei bortfarer, er Sjælen dog selv.
Har Sjælens Liv ei Ende, saa er der ingen Død,
Og vi er dog saagodtsom i Paradiset fød.

Der springer en Kilde ved Livstræets Rod:
I Verdenshavet strømmer Udødeligheds Flod;
Og Havet ei ældes, og Jordens grønne Øe
Hver Sommer staaer forynget i livsgrønne Søe.

Een Draabe kun af Kilden, hvor først den udsprang!
Een Blomst kun af Grenen, hvor Livets Æbler hang!
Og Haaret aldrig graaner, og Sindet blie'r ei tungt;
Men Hjertet gløder evig lyksaligt og ungt.

Hvor Livskilden springer, didhen staaer min Hu.
Hvor Livstræet blomstred, der blomstrer det endnu.
See frem, men ei tilbage! - Hvad Sjælen attraaer,
Maaskee dog engang under Solen du naaer.

Men naaer under Solen ei Sjælen hvad den vil -
Saa er der andre Sole og Stjerner til.
Og slukkes alle Sole og Stjerner engang -
Dog Livets Kilde springer, hvor evig den sprang.
</body>
</poem>

<poem id="ingemann2005051902">
<head>
   <title>Det lukkede Land</title>
   <firstline>Vi red i Landet, hvor Sol stod op</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 85-86.</note>
   </notes>
   <quality>korrektur1,kilde,side</quality>
</head>
<body>
Vi red i Landet, hvor Sol stod op,
   I Ørknens Sand og ved Havets Vove,
I Flodens Dal og paa Bjærgets Top
   Og dybt gennem natsorte Skove.

Vi hørte Bøflens og Panterens Røst
   Og Brøl fra Sjakalens og Tigerens Struber
Og Hyl fra Hyæners hungrige Bryst
   Og Hvislen fra Slangernes Gruber.

Men lukt var Landet, hvor Fred kan bo,
   Hvor ej de skrigende Drifter stride,
Hvor Lammet leger med Løvens Klo,
   Og Kiddet ved Parderens Side.

En Nat jeg drømte ved Fjældets Fod:
   Ved Afgrundsdybet lød Varselsrøster;
Det var, som ved Verdens Ende jeg stod,
   Ved Jordlivets yderste Kyster.

Da braged det over Fjældet med Lyn,
   og spaltet syntes mig Bjærgemuren:
Et Glanshav blænded mig Sans og Syn -
   Forklaret var Verdensnaturen.

Jeg stirred ind i et fremmed Land;
   Dets Herlighed har i Verden ej Lige.
Jeg saa, hvad Læber ej nævne kan
   Og Tunger ret aldrig udsige.

Et Glimt, lig Tankens Lyn i mit Sind -
   Et Blink - og Glansen var atter slukket.
Eet Blik kun i Paradishaven ind -
   Et Nu kun - og Fjældet var lukket.

Mig syntes, jeg saa i det ene Blink
   Hvad tusind Liv skulde aabenbare.
Mig syntes, jeg saa Kerubens Vink;
   Mit Liv han vilde bevare.

Mig syntes, jeg vidste, hvor Kilden flød
   Med Blomst af Urten, som gror mod Døden.
Jeg vaagned ene. Min Hingst laa død.
   Frem gik jeg mod Morgenrøden.
</body>
</poem>

<poem id="ingemann2005052301">
<head>
   <title>Rejsen til Vidunderlandet</title>
   <firstline>Jeg Kroner havde vundet, men gav dem bort igen</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 87-90.</note>
   </notes>
   <quality>korrektur1,kilde,side</quality>
</head>
<body>
Jeg Kroner havde vundet, men gav dem bort igen;
   Mit Navn fløj med Ry over Jorden.
Den sidste Ven, mig fulgte, var ogsaa faret hen:
   - Jeg tænkte paa Folket i Norden.

Hos Havet stod jeg ene, ved Orientens Strand;
   Jeg steg paa den flydende Snekke
Den hele vide Verden dog ejed intet Land,
   Hvor Muld mig i Grav skulde dække.

Jeg vidste ej hvorlunde; det var vist ingen Drøm:
   Min Fod havde vandret saa vide;
Mig syntes, jeg var kommen til Paradisets Strøm,
   Med Glavind og Sværd ved min Side.

Mig syntes, jeg var kommen til Paradisets Port;
   Den stod mellem Afgrund og Himmel.
Men alt hvad jeg banked, det hjalp dog ikke stort;
   Ved Afgrunden styrted jeg svimmel.

Mig syntes, jeg var tørstig, men Verden var for tør;
   Dog Tankerne blev mig fuldmilde -
Og da min Sjæl blev læsket, som ej i Verden før:
   Jeg øste af Livsstrømmens Kilde.

Jeg trode det til visse: jeg aldrig skulde dø;
   Mit Liv var som Aandens i Norden;
Min Sjæl var som Folkets paa Daners grønne Ø:
   Den aldrig udslettes af Jorden.

Mig lysted nu at sejle til Verdens Ende hen;
   Helt underligt var jeg til Mode:
I Syden og Norden jeg ejed ingen Ven;
   End ej mig de Danske forstode.

De Mænd, jeg æred højest, de faldt paa Ronceval;
   Og død var Carolus den Store.
De kæreste forlod jeg ved Himalayas Dal;
   - Nu Bølgerne med mig bortfore.

Orkaner om mig brølte; paa Bølgebjerg jeg for;
   Og nu blev jeg lystig til Mode.
Jeg hejsed alle Sejl og jeg kyled bort mit Ror -
   Til Havet jeg trygt mig betro'de.

Jeg vidste ej hvorlunde; det var dog ingen Drøm:
   Mit Skib var blandt Klipper begravet.
Ud Naglerne var fløjet; hver Planke drev for Strøm;
   Men jeg red paa Masten i Havet.

Jeg red som i Triumf til saa underfuld en Ø;
   Og Øen jeg kendte fuldnøje:
Der skinned tusind Taarne og spejled sig i Sø
   Med Kroner og gyldene Fløje.

Det Slot jeg kendte nøje: jeg før engang det saa,
   Da svandt det som Sky over Voven.
Nu stod det for mit Øje; paa Klippetind det laa
   Med Paladser i Guldæbleskoven.

Altanen jeg genkendte; den spejled sig i Sø
   Med Laurer og Myrter saa grønne.
Der vinked mig fra Svalen paa underfulde Ø
   Med Kransen den skønneste skønne.

Om Rosenkinden bølged de rige Lokkers Strøm;
   Det dejlige Hoved var bøjet.
Det var, som Naturens den hemmeligste Drøm
   Var malet den skønne i Øjet.

Jeg vidste ej hvorlunde - jeg fløj i hendes Favn,
   Som bar mig usynlige Vinger.
Hun kransed mine Lokker; hun nævned mig ved Navn;
   Den klang mig, som Englerøst klinger.

,,Jeg saa dig i din Vugge! Jeg saa din Heltegang!''
   - Saa sang hun den skønneste skønne -
,,Jeg holder, hvad jeg loved og ved din Vugge sang:
   Udødeligheds Krans skal dig lønne!

,,Det største var din Attraa; det største blev din Løn;
   Din Tid dog en Stund du skal glemme.
Naturen dig kaared til alle Tiders Søn,
   Og helt skal du Livet fornemme.

,,Du øste af den Kilde, du øste af det Væld,
   Som underfuld Verden forynger.
Du saa gennem Porten ved Helligdommens Fjæld,
   Hvor Fuglen i Livstræet synger.

,,Se! derfor skal du leve, naar Verden bliver graa;
   Mit Liv skal din Sjæl gennemstrømme.
Til Daad skal du atter med Kæmpekraft udgaa;
   Til dit Folk dig forstaar, skal du drømme.

,,Hvad Verden kalder Drøm, er dog Sandhed i min Favn,
   I Naturens forborgneste Rige:
De hemmeligste Tanker, de hemmeligste Savn
   Skal til Klarhed fra Dunkelhed stige.

,,Den Krone, du har vundet, er underfuld og stor;
   En større dog venter dig siden:
Dem gemmes ved din Vugge; den straaler højt i Nord -
   Den er Evighedskernen i Tiden.''

Jeg vidste ej hvorlunde; det var dog ingen Drøm:
   Hvad før jeg kun drømte, var fundet;
Men dukket var mit Hoved i Glemselens Strøm,
   Og brat var hvert Minde forsvundet.

De gamle Dages Billed fortrulled i et Nu:
   Carolus og Roland var glemte;
Skøn Gloriant selv kom mit Sind ej mer i Hu -
   I Slør laa dog Minderne gemte.

Jeg leved hos den høje udødelige Fe
   I Morganas og Alfernes Rige.
Mit Øre kunde høre, og mit Øje kunde se,
   Hvad Aartusinder først kan udsige.

Hvad Skjaldene kun aned, hvad Genien kun saa,
   Som slumrer i Folkenes Sjæle,
Det klart i den dejliges dybe Øjne laa,
   Det klang med den dejliges Mæle.

Magnet-Øen nævnes hin underfulde Ø;
   Der Seklet som Døgn mig er svundet.
Hvor Avalun opstiger af Verdensdybets Sø,
   Mig det dybeste Liv er oprundet.
</body>
</poem>

<poem id="ingemann2005051506">
<head>
   <title>Festen paa Avalun</title>
   <firstline>I Sommernatsfest paa Morganas Ø</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 91-92.</note>
   </notes>
   <quality>korrektur1,kilde,side</quality>
</head>
<body>
I Sommernatsfest paa Morganas Ø
   Jeg hilsed Alfernes Konning.
Skønt Oberon bar paa Sky over Sø
   Til Festen sin lille Dronning.
Han er en Smaadreng med Vinger paa
   Og Guldkrans i gyldne Lokker.
Den Drot kan Sjælenes Liv forstaa,
Som toner fra Fuglestruber smaa
   Og drømmer i Blomsterklokker.

I Oberons Blik der tindrer en Ild,
   Lig Blink fra brændende Kloder;
Og tit mod sin Dronning underlig vild
   Opflammer Morganas Broder.
Da er der Storm i Naturens Bryst:
   Bleg flygter den Lilje-Dronning.
Men naar de kan høre Morganas Røst.
Titania kommer igen med Lyst,
   Genfavnet af Alfers Konning.

Da bliver der Fest paa Morganas Ø:
   Glad hilses Hjerternes Konning;
Med Natsværmer-Hær paa Sky over Sø
   Han bærer sin lille Dronning.
Sit gyldne Valdhorn blæser han paa;
   Hun ryster de gule Lokker.
Det kan hver slumrende Sjæl forstaa:
Det jubler fra Nattergalstruber smaa;
   Det dufter fra Liljeklokker.

Titania svæver i Glans saa mild
   Som Straalen fra Maanernes Kloder.
I Alfernes Dans ved Lysfugle-Ild
   Hun favner Morganas Broder.
Da er der Fred i Naturens Bryst:
   Hver Smaablomst nikker og nejer;
Hvert Træ, hver Busk og hvert Siv faar Røst,
Paa dansende Bølger sjunger med Lyst
   Hver Luftning om Kærligheds Sejer.
</body>
</poem>

<poem id="ingemann2005052302">
<head>
   <title>Alfepoesien</title>
   <firstline>Oberon svang sig op paa mit Skød</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 92-94.</note>
   </notes>
   <quality>korrektur1,kilde,side</quality>
</head>
<body>
Oberon svang sig op paa mit Skød;
   Der sad han med Spir og Krone.
Titania sad paa Fjerpuden blød,
   Paa Guldfasanvingens Trone.
Oberon rysted sin gyldne Lok;
   Hans Krone faldt mig i Haanden.
Glad sang den dansende Alfeflok;
   Men dybt jeg rørtes i Aanden.

Det var, som Kronen, jeg holdt i Haand,
   Var hele Naturens Hjerte;
Det var, som det gyldne magiske Baand
   Omslutted al Fryd og Smerte.
Oberon gav mig sin Herskerstav;
   Hans Spir var en Lotosstængel:
Min Sjæl mig syntes et bundløst Hav,
   Og Hjertet en mægtig Engel.

Oberon gav sin Dronning et Nik;
   Hun fløj fra sin Guldfugltrone.
Hun smiled med sælsomt Maaneskinsblik;
   I Luften hun svang sin Krone.
Og Kronen blev til et Regnbueslør:
   Det fløj mellem Jord og Himmel.
Ret aldrig skued mit Øje før
   Saa dejlig en Farvevrimmel.

Ret aldrig skued mit Øje før
   Slig Pragt mellem Jord og Himmel:
Igennem det flyvende Regnbueslør
   Der skinned en Særsyn-Vrimmel.
I Lysglans flagred der Piger smaa
   Med Stjerner paa Sommerfuglvinger.
Det var, som jeg alle Guds Engle saa;
   Det klang, som Sfæresang klinger.

Og det var Oberons Horn, som klang;
   Han stod paa mit Skød og blæste.
Det var, som hele Naturen sang;
   I Drengens Øjne jeg læste:
De tindred med tusind Stjerners Ild,
   Med tusinde Maaners Flammer.
Den mægtige Klang, snart dyb, snart mild,
   Udvided mit Hjertekammer.

Mig syntes, den hele Verden sang,
   Og selv jeg højt maatte sjunge.
Det var, som min Røst i Skyerne klang.
   Hvert Baand var løst fra min Tunge.
Men Sangen med hele Naturens Røst,
   Hun Sfæresang uden Lige -
Den steg fra den skønneste skønnes Bryst -
   Den klang fra Morganas Rige.
</body>
</poem>

<poem id="ingemann2005051903">
<head>
   <title>Alfespøgen</title>
   <firstline>Dagenes rullende Strøm bortgik</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 94-95.</note>
   </notes>
   <quality>korrektur1,kilde,side</quality>
</head>
<body>
Dagenes rullende Strøm bortgik;
   Forglemt var Kamptidens Luer.
Forglemt var Heltenes Daad og Skik;
Da brast et Slør ved Titanias Nik;
Jeg studsed og saa med smilende Blik
   En Lejr af Kæmper som Fluer.

Jeg saa, hvor Klippen takked sig stejl,
   I Maanelys Spindelvævs-Telte.
Paa Søen blev Guldsmedvinger til Sejl;
Mit Øje saa i et magisk Spejl
Et Spil af Kæmpers pudsige Fejl,
   Udført af Puslingehelte.

De snapped Oberon Hornet af Haand;
   De satte det bagvendt for Munden.
De smælded med Svøbe; de klapped med Vaand;
Hver Hornet indaanded sin skæmtende Aand;
Da løsned Naturens Luner hvert Baand,
   Og Spøgen blev broget i Lunden.

Paa Hovedet dansed Vætternes Hær;
   Forvandlet var alle til Gække.
Der valsed Smaaharer med Harnisk og Sværd,
Og Pindsvinet nejed med Vifte og Fjer.
Godmodigt i venlige Sommernatsskær
   Klang Latter fra Busk og fra Hække.

Den bagvendte Verden forlysted en Stund.
   Smaaskælmerne tog jeg paa Armen;
Slet ingen de saared i Gækkenes Lund.
Men da satte Oberon Hornet til Mund;
Morgana sang Lunernes Vrimmel i Blund -
   Og Hjertet sig løfted i Barmen.

Titania Sløret mod Stjernerne svang;
   Dybt Oberon blæste i Skoven.
Fluks alle Smaaalfer saa nydelig sprang,
Og Fuglene jubled, og Kilderne sang,
I Skoven det sused, i Skyen det klang,
   Og Fiskene leged i Voven.

Morgana hæved i Natten sin Røst
   Med Toner fra Livsstrømmens Kilde.
Det klang som fra Kærligheds evige Kyst -
Da bæved hvert Hjerte af saligste Lyst;
Hvert Lune blev fromt i Naturens Bryst;
   De spøgende Alfer blev stille.
</body>
</poem>

<poem id="ingemann2005051505">
<head>
   <title>Hvilen paa Morgana</title>
   <firstline>Sad jeg ved Morganas Side paa den underfulde Ø</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 95-96.</note>
   </notes>
   <quality>korrektur1,kilde,side</quality>
</head>
<body>
Sad jeg ved Morganas Side paa den underfulde Ø -
Lytted jeg til hendes Tale ved den dybe klare Sø -
Saa jeg i den skønnes Øjne, hvor et Hav af Tanker laa -
Kunde Tidens Hjul udrullet, dog det syntes stille staa.

Og som Kernen samlet gemmer Egens Blad og Blomst og Gren,
Alle Tanker i min Hjerne sammenslynged sig i een.
Alle Ønsker i mit Hjerte, alle Haab og alle Savn
Sammensmelted og opløstes i den ene Tankes Favn.

Det var Fred foruden Lige; det var en lyksalig Ro;
Det var Hvile, det var Stilhed, som vi hørte Græsset gro.
Det var, som Alverdenspulsen i mit eget Hjerte slog;
Det var, som Naturen aanded, naar hun salig Aande drog.

I hvert Ord fra hendes Læbe aanded Sjælen af en Tid.
Med den store Aandens Vilje, som udpræges i dens Id.
Hvad de tusind Slægters Sjæle efterstræbe ubevidst,
Blev en Tankesol af Straaler, som udvælded af en Gnist.

- Og jeg saa, hvad selv jeg vilde; hun blev Storhedstankens Tolk,
Som udfolder sig til Klarhed i mit Liv og i mit Folk.
</body>
</poem>

<poem id="ingemann2005051904">
<head>
   <title>Holger ved Mindernes Kilde</title>
   <firstline>Hvor Oberon lever, hin Hjerterigets Drot</firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, pp. 96-98.</note>
   </notes>
   <quality>korrektur1,kilde,side</quality>
</head>
<body>
Hvor Oberon lever, hin Hjerterigets Drot,
   Og Titania, Synernes Dronning,
Jeg mødtes paa Morganas vidunderlige Slot
   Med Arthur, hin herlige Konning.
  
Vi Daadskraften øved; vi red i mægtig Dyst.
   Hver Dag vandt vi Hæder og Kranse.
Hver Nat der klinged Harper i Lunden med stor Lyst;
   Da saa vi paa Alfernes Danse.

Og Dagene bortsvang sig med Øjeblikkets Flugt,
   Og Nætternes Fryd havde Vinger.
Den hele Verden ejer dog intet Liv saa smukt;
   Men brat som en Sang det bortklinger,

Aarhundreder bortfløj; jeg mærked ej dertil;
   Da stod jeg en Kvæld ved en Kilde.
Jeg lytted til Vovernes underlige Spil:
   De hvisked saa venlige milde.

Jeg bøjed mit Hoved; jeg aned dog et Savn;
   - End bar jeg Forglemmelsens Krone:
Jeg husked end ikke mit gamle danske Navn -
   Sært rørte mig Bølgernes Tone.

Det var mig, som de hvisked om, hvad jeg havde glemt.
   Min Guldkrans var trillet i Voven -
Brat vaagned hvert Minde, som var i Sjælen gemt,
   Om Danmark og Issefjordsskoven.

Jeg mindedes Carolus og Ridderskabets Flor,
   Og alle de kære, som døde;
Jeg husked paa mit Navn, og min Længsel blev stor -
   Da klang det, som Vindharper løde.

Jeg hørte Morgana; men ej jeg hende saa -
   Mig favned usynlige Arme:
,,Nu Timen er kommen - tilbage skal du gaa,
   Hvor Folkenes Livsbølger larme.

,,Paa ny skal du vandre til mægtig Idræt hen:
   Dit Folk skal genkende din Stemme.
Men glemmer det dig atter - jeg favner dig igen;
   Hvor Aanden har Liv, har du hjemme.''

Forsvundet var Slottet - som Skyer for det hen -
   Og Skibet sig vugged paa Sandet.
Ud skød jeg min Snække; jeg sejled bort igen -
   Jeg sejled mod Fædrenelandet.
</body>
</poem>

<poem id="ingemann2002011506">
<head>
   <title>Holger Danskes Tilbagekomst</title>
   <firstline>Jeg foer til Idræt; jeg foer til Strid</firstline>
   <notes>
      <note>Kilde er B.S. Ingemann: <i>Holger Danske</i>, Svend Larsen (red.), Flensteds Forlag, 1945.</note>
      <note type="credits">Bidrag fra Svend Andersen.</note>
   </notes>
   <quality>korrektur1,kilde</quality>
</head>
<body>
Jeg foer til Idræt; jeg foer til Strid;
Høit sang jeg atter paa Havet:
Det Liv, der drev mig til Manddomsid,
Var ei med Secler begravet.

Ved Lænd mig klirred mit gamle Sværd,
Og Løveskjoldet paa Armen;
En Skat jeg dog eied, fuldmere værd:
Den bar jeg lønlig i Barmen.

Jeg havde seet, paa Morganas Ø,
Tilbunds i Naturens Sjæle,
Og hvad der i Verden aldrig kan døe,
Fik dybest i Hjertet Mæle.

Det kaldte mig til udødelig Færd,
Paa Verdens Øer og Have,
Med Haand og Tunge, med Aand og Sværd,
Trods Tiders Orme og Grave.

Mig fulgte de store Tiders Aand
Fra Keiser Carolus' Dage.
Klenodet, mig laantes af Alfehaand,
Skjønt kaldte Livet tilbage.

Jeg gjemte til herligst Syn hver Stund
Titanias Slør ved Barmen.
Naar Oberonshornet klang for min Mund,
Til Toner blev Hjertevarmen.

I Franken jeg landed med Sværd i Haand;
Derom gik Sagn gjennem Tiden.
Den døende Gnist af Riddernes Aand
Udsluktes fast aldrig siden.

Til Danmark foer jeg med Sværd og Skjold,
Med Oberonshornet for Munden;
Glad Dansken saae mig paa Hav, paa Vold,
Og altid i Hædersstunden.

Med store Knud jeg til Bretland foer;
Jeg stred, hvor Volmerne strede.
Jeg fulgte den største Dronning i Nord
Og Helten paa Colberger-Hede.

Blandt Thingmænd red jeg paa skumhvid Hest,
Godt Raad jeg dem hvisked i Øret.
De Nordens Skjalde, jeg undte bedst,
Jeg laante Hornet og Sløret.

Tidt seiled jeg til Magnetøen hen,
Naar Idrætstider var omme;
Jeg kom dog hvert hundrede Aar igjen,
Naar Frænder vented mit Komme.

Da sidst jeg stod paa Danrigets Vang,
Jeg hilsed Drotten hin milde,
Hvis Røst blandt løste Sjæle mig klang
Mest dansk fra Tidernes Kilde.

Naar Livet blomstrer i Danskens Sind,
Og Sangen paa Folkets Tunge,
Fuldklar jeg træder i Livet ind,
Og Skjaldene om mig sjunge.

Mit Navn hver Bonde kjender endnu,
Og glad jeg rækker ham Haanden.
Med Lyst jeg kommer mit Liv ihu:
Jeg lever i Folkeaanden.

Du veed det, Landsmand! jeg er ei død;
Med Kraft jeg kommer tilbage:
Jeg er din fuldtroe Hjælper i Nød
Paa Dannemarks gamle Dage.
</body>
</poem>

<!--
<poem id="ingemann2005051701">
<head>
   <title></title>
   <toctitle></toctitle>
   <indextitle></indextitle>
   <firstline></firstline>
   <notes>
      <note>Kilde er B.S. Ingemann: <i>Holger Danske</i>, Kristoffer Nyrop (red.), Dansklærerforeningen, Kbh., 1893, p.</note>
   </notes>
   <quality>korrektur1,kilde,side</quality>
</head>
<body>
</body>
</poem>
-->

</content>
</section>
</workbody>
</kalliopework>

<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1842" author="kaalund" status="complete" type="poetry">
<workhead>
    <title>Valkyrien Gøndul</title>
    <year>1842</year>
    <notes>
        <note>Teksten følger H.V. Kaalund: <i>Valkyrien Gøndul</i>, C. Steens Forlag, Kbh., 1842.</note>
        <note>Stavemåde og tegnsætning følger samvittighedsfuldt originaludgaven, kun åbenbare fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse.</note>
        <note>Noter med en foranstillet asterisk er digterens egne.</note>
    </notes>
    <pictures>
        <picture src="1842-p1.jpg">Titelbladet til <i>Valkyrien Gøndul</i> (1842) lyder ,,Valkyrien Gøndul // Et nordisk Digt / af / H. V. Kaalund. // Kjøbenhavn. / Bog- og Papirhandler C. Steens Forlag. / B. Schlesinger'ske Bogtrykkeri ved N. H. Stenderup. / 1842.''</picture>
    </pictures>
    <source facsimile="115308071069_color" facsimile-pages-num="178" facsimile-pages-offset="18">H.V. Kaalund: <i>Valkyrien Gøndul</i>, C. Steens Forlag, Kbh., 1842.</source>
</workhead>
<workbody>

<prose id="kaalund2018061901">
<head>
    <title>Fortale</title>
    <source pages="v-vi" facsimile-pages="9-11" />
    <quality>korrektur1,kilde,side</quality>
</head>
<body>
Atter en Oldtidssaga, hører jeg raabe. Ja, min ærede Læser, det gaaer dig maaskee ligesom det gik mig, der for et halvt Aar siden selv hældede til den Mening, at den poetiske Bearbejdelse af vor Oldtid var udtømt. Som en ung Nybygger stod jeg paa de opdyrkede Marker, igjennem Urskovenes mythiske Dæmring saae jeg Lyset kaste sine Straaler og en mægtig Digter-verden røre sig der, hvori jeg bedrøvet følte mig tilovers. Jeg vilde allerede styre min Cours bort igjen, for ei at tære paa Andres Rigdom, da det faldt mig ind, om jeg ikke ved Behandlingen af det Betydningsfulde skulde kunne finde en Retning aaben i den gamle Poesi for meer end Efterligning.
    Sagnene om ,,Hadding,'' ,,Svegder,'' ,,Hedin og Hogne,'' forekom mig som dybsindige Skizzer til allegoriske Digtninger, og naar jeg undtager et lille Digt af Gejer: ,,Kong Svegder,'' og enkelte store Træk hos <a poet="oehlenschlaeger">Oehlenschlæger</a> og <a poet="grundtvig">Grundtvig</a>, laa denne Mark for mig saa godt som brak; og der var altsaa Noget at prøve mine Kræfter paa. Kan du ikke blive en Columbus eller en Kortes i hiin Verden, tænkte jeg, kan du maaskee dog foreløbig anlagge en lille Coloni paa Kysten.
    Den blot allegoriske Poesi er, med al Respect for de geniale Frembringelser i denne Genre, altid forekommet mig kunstlet, hvor den fremtraadte i et mere voluminøst Verk, omtrent som en Voxfigur, hvori man hører Pendulens Tik, Tak, istedet for Slaget af et bevæget Digterhjerte.
    Sandhed, Friskhed, Varme og Naivitet tiltalte mig altfor meget i det reent Episke, til at jeg kunde opgive det, saa jeg satte til mit Maal: at forene det Tankefuldt i den nyere Poesies Retning med den barnlige og phantasirige Livsopfattelse, der havde henrevet mig i de episke Mesterverker. Dertil har jeg stræbt efter ringe Evne ved Udarbejdelsen af dette Digt, og det er Standpunktet, hvorfra jeg ønsker at lade Læseren oversee mit Arbejde. Foer jeg vild, da mindes man, at jeg er en Begynder, der saa meget mere trænger til human Overbærelse, som jeg ved eget Studium, maa bryde mig min Vei.
    I en lille Fortælling har <a poet="samsoe">Samsøe</a> behandlet Sagnet om Hedin og Hogne, men, henreven af de romantiske Situationer deri, ganske overseet og udeladt hvad jeg anseer for dets Hovedsag, og hvorpaa det upaatvillelig med store Træk henpeger.  Det er samme Saga, jeg her har udarbejdet under Navn af Valkyrien Gøndul, idet jeg har taget Øren i Haanden, og fældet og kappet hvad der forekom mig at være vilde Skud. Indledningen har jeg forandret, rykket Tiden tilbage, givet Hogne en sydlig Dronning, og saaledes bebyrdet min Samvittighed med et tungt Ansvar i deres Øine, som slaae op i de gamle Bøger, for at see om Digteren lyver.
    Den sidste Sang, med Overskrift ,,Mythernes Transfiguration,'' slutter sig, skjøndt den ikke staaer i ligefrem Forbindelse med Digtet om Gøndul, saa nær til Tankerækken deri, at jeg ikke har taget i Betænkning, at lade det Hele ende dermed.
    Man har saa ofte sjunget, at de gamle Guder svandt, uden digterisk at fremstille deres Sammenhlng med Christendommen og de Livsvirksomheder, som til alle Tider ville gjøre sig gjældende. Om det er lykkedes mig i denne flygtige Skizze at give et Slags poetisk Forestilling om hiin Overgang, maa det Publicum, for hvilket jeg efter henved et Par Aars Forløb atter fremlægger et ringe Arbeide, afgjøre.
</body>
</prose>

<poem id="kaalund2018061902">
<head>
    <title>Præludium</title>
    <firstline>Det er Midnat; ved min Lampe</firstline>
    <source pages="I-VI" facsimile-pages="13-17" />
    <quality>korrektur1,kilde,side</quality>
</head>
<body>
Det er Midnat; ved min Lampe
Sidder jeg og drømmer vaagen;
For mig ligger Sagabogen
Med forsvundne Slægters Kampe.
Vidt oplukked staae den sorte,
Tause Skyggeverdens Porte;
Ud paa Stormens Vinger farer
Ængstende Dæmoners Skarer,
Liste sig paa skjulte Veie
Til saa mangt et søvnløst Leie
Om i Hytte og i Borg.

Betleren og Han med Krone
Føle sig nu Støv som Ormen;
Men igjennem Mulm og Stormen
Stige op fra Jordens Sønner
Sukkende de stille Bønner;
Ned for Verdensmandens Trone
Knæle de med Støvets Sorg.

Ogsaa jeg opsender mine;
Lad kun Vinterstormen hvine,
Pidsk kun, Regn, og suus, I Vinde,
Freden er min Gjæst herinde.
Op af Tankedybets Vover,
Medens rundtom Livet sover,
Hjertets skjulte Længsel dukker.
Veed du, Verden, hvad den sukker
Ved den stille Midnatstid?

Glemsel, Glemsel for hver Strid!
Kjærlighed til dig og Livet,
Skjøndt du har mig Kulde givet,
Skjøndt med Blyvægt Sjælens Vinger
Smaalig du i Støvet tvinger;
Det er Kjærlighed, som skraber
Flammende paa mine Læber,
Som opløfter her sit Raab,
Som til denne Saga klæber
Sig med et begejstret Haab.

Haab - ja, hvilket Haab du spørger;
Troer du, Ven, for Dagens Hæder
Jeg mig ængster eller sørger?
At det er for Roes man qvæder?
Kjære, nei med slige Sorger
Følte man sig aldrig Borger
Af det frie Sangens Rige;
Ei paa slig en daarlig Stige,
Af Forfængelighed svimmel,
Stiger Aanden i Guds Himmel.
<w>Der</w> tør kun med Barnets Tanke
Den i rene Timer banke,
Naar at den vil lukkes ind.

Hverdags Roes og Hverdags Dadel
Kan vel hæve, kan vel fælde;
O, men føler Sjælen Adel,
Tør den vel til Gud sig hælde.
Døgnets Bølge hastigt ruller;
Dverge kravle paa dens Skulder,
Styrte ned hverandre blinde,
Stræbe hjerteløst at krænke
Hver, som noget meer vil vinde,
Hver, der ei som de vil tænke:
Hylde Skal og hylde Skin.

Dog mig Sligt ei sætter Rynker;
Moden stiger, Moden synker.
Haabet, som jeg rækker Haanden,
Mens paa Digterbanen Aanden
Stræber til Selvstændighed,
Det er Agtelse at finde,
Det er Kjærlighed at vinde,
Ædle Sjæles Kjærlighed!

O tilgiv, om jeg forlanger
Meer end du den unge Sanger,
Strenge Verden, end kan skjænke.
Ak, jeg vil jo ei dig krænke,
Om jeg end i Løndom sukker,
Medens jeg for dig oplukker
Sjælens bedste Helligdom;
Ind din store Vrimmel stormer,
Seer kun paa de ydre Former,
Seer i Drømmene kun Dukker,
Styrter dem i Støvet om.

Dog jeg vinker dig Velkommen!
Venter tryg og rolig Dommen,
Byder dig ind i min Hytte
Til mit Oldtidsqvad at lytte.
Skam dig ei, at den er liden;
Husk, det er ved Juletiden,
Da hver Hytte fik en Adel,
Saa ei Verdens Hovmod voved,
Fra sin gyldne Høiheds Sadel,
Reent at see den over Hoved.

Du, som stolt og fornemt skuer
Ned paa Fædrene og gruer
For de blodige Barbarer,
Held dig, Ven, din Tid forklarer
Dine Savn og Lidenskaber;
Kolde Dommer, tak din Skaber
For at du fra lyse Dage
Overseer den blinde Strid.
Ogsaa vi skal dømmes, Svage,
Naar Aartusinder tilbage
See paa os og paa vor Tid.

Stig paa Morgenrødens Høie;
Sku med mig til alle Sider.
Hvorfor see med Fordoms Øie?
Godt er der til alle Tider!
Som nu <w>vor</w> for Lyset strider,
Stred for Lyset og den gamle;
Ogsaa vi kan blinde famle.

Ham dig let paa Aandens Vinger,
Aanden, Tanken er kun fri!
Opad peger Herrens Finger.
Hør, bag Livets Tummel klinger
Evig, evig Harmoni!

Verdens Skaber i det Høie,
Hør min Bøn i Midnatsstunden!
Eensom staaer jeg for dit Øie,
Standser Ordet ei paa Munden;
Du har lagt mig det paa Læben,
Du har vækket selv min Stræben.
O, saa lad den viet være
Dig til Priis og dig til Ære!
Lad, trods alle Røster kolde,
Simpel, ligefrem og kjærlig
Fast mig bed Naturen holde,
Hvor din Stjerne leder herlig!
Lad min Sang om Kamp og Helte,
Under Lyst og Kummer, ja.
Lad den hæve sig og smelte
Hen i et Haleluja!
</body>
</poem>

<poem id="kaalund2018061903">
<head>
    <title>Hedins Fødsel</title>
    <firstline>Valhallabjerget hæved mørkt sin Top</firstline>
    <source pages="1-8"/>
    <quality>korrektur1,kilde,side</quality>
</head>
<body>
Valhallabjerget hæved mørkt sin Top,
Et Jettehoved' mellem Skyer sorte;
Det stirred livløst og forstenet op
Til Gudeborgen med de vide Porte.
Da bruste over Himmelen en Storm,
Saa alle Skyerne forandred Form;
De steg og sank og steg igjen med Vælde,
Som Jetter taarned Fjelde over Fjelde.
Nu frembrød Solen herlig i sin Glands
Af gyldne Straalers rige Nimbuskrands;
Nu svandt den atter som en Taagestjerne:
Det var en Drøm af Kæmpen Ymers Hjerne,
Et lunefuldt, et evigt rastløst Spil
Af Kræfter, som kun Kamp for Kampen vil;
Men med et Stød sig Stormen atter hæved,
Og Skyerne fra Fjeldets Isse svæved:
Der stod As-Loke, Løgnens blege Gud,
Med korslagt Favn og stirred eensomt ud
I Taagerne; men bittert lød hans Latter,
Hvergang et Skyslot sammenstyrted atter:
,,Saa er den hele jammerlige Leg,
Tilværelsen! Ved Surturs Flammeskjæg,
Der er ei Maal og Hensigt med det Skabte!'' -
Blandt Fjeldene den hule Røst sig tabte.

Men Taagerne fordeeltes paa det Blaa,
Mod Norden monne sig en Regnbu' hvælve,
Og udbredt for hans Fødder Norrig laae,
I Solens Glands, med sine tusind Elve;
Hist hæved Dovres Isse sig besneet;
I Dalene laae muntre Torper spredt.
Fra Syd til Nord der lød en sælsom Summen:
Den kom fra Røraas, Nidaraas og Glommen;
Fra Granerne der lød et sagte Suus:
Det kom fra Trondhjem og fra Vardøhuus,
En Fløiten hørte han af Nattergalen:
Den kom dernede fjernt fra Valdersdalen.
Da klang et Skjoldegny mod Himlens Sal:
Det kom fra Lougens Bred i Guldbrandsdal -
Og Loke saae derned, der var en Færden:
En Kongesøn var nylig bragt til Verden.
Høit hævede ham Goden i sin Favn,
Og viede i alle Guders Navn
Den liden Gut til Hersker over Norge,
Mens Kæmper strømmed til fra alle Borge,
Fra Syd, fra Norden og fra Øst og Vest,
At feire liden Hedins Fødselsfest.
Lydt slog paa Skjolde alle Norrigs Bønder:
Hver Numedøl, hver Valdris og hver Trønder -
Men høit fra Bifrostbroens Bue saae
De rige Guder ned med Fryd derpaa.
,,Jeg, raabte Odin, Gutten Snildhed skjænker!''
,,Vel, mumled Loke, Snildhed føder Rænker!''
,,Jeg, mæled Thor, ham giver Kraft og Mod!''
,,Vel, mumled Loke, Mod gjør oprørt Blod! ''
,,Jeg, smiled Freia, giver Elskovs-Varmen!''
,,Vel, mumled Loke, den besnærer Barmen!''
,,Jeg giver mandig Skjønhed, raabte Freir,
Hvad fattes da til Heltens Glands og Seir!'' -

Men Loke lo og vendte sig mod <w>Norden;</w>
Da gik en mægtig Skygge over Jorden,
Det var, som Skyer dækked Solens Ild,
Men en Valkyrje var det, mørk og vild.
,,Hvad vil du, raabte hun, du blege Loke?
Vilst du alt kalde mig til Ragnaroke?
Thi Ødelæggelse jeg har kun kjær:
I Verden ganger Sagnet om mit Sværd,
Min Tyrfing, der vil skue Blod som Vandet:
Jeg elsker Strid for Strid og ei for Andet!
Ved <i>Aquæ Sextiæ</i> der var jeg med,
Og stod i Trængslen ved <i>Adiges</i> Bred
Og skuede Teutonerhorder drage
Hen over Floden; Nogle monne age
I Stridens Vogne, væbnede med Sværd
Til begge Sider som uhyre Le'r;
Halvnøgne Andre sad paa vilde Heste;
Men frem i Tyrehuder løb de Fleste.
Vildt over sine Bredder Vandet steg
Ved Hærens Mængde; Romeren stod bleg.
Da lo jeg høit, til Angreb Sværdet lyned,
Og Støvsky'r dækked Himmelen for Synet.
Paa Sydens rige Sletter Kampen stod:
Nu voxer Vinen i de Faldnes Blod.
Rundt paa Heimskringla Kæmperne mig dyrke
Som Grumhed og den vilde Jettestyrke.
Her staaer jeg, Løgnens Fyrste, paa dit Bud
Hvi kalder du Thorgerda Hoøgabrud?''
,,Nei, mæled Loke, dig kan jeg ei bruge!
Som Iglen vil jeg kun paa Livet suge.
Du stormer med din plumpe Hob for vild,
For kløgtløs mod det Maal, jeg stunder til!'' -

Og atter hævede han mægtig Røsten
Og vendte sig mod <w>Solopgang</w>, mod <w>Østen</w>.
Og atter stod for ham i Lysets Glands
En Qvinde; men hun bar en Egekrands.
Skjøndt blodig, eied hun et Smiil om Munden,
Som Stjernens, naar den varsler Morgenstunden;
Om hendes Pande laa en Evighed.
Forvirret Loke slog sit Øie ned:
,,Hvo er du, qvad de tre Uhyrers Fader;
Din stolte Ro, dit trygge Smiil jeg hader!'' -
,,Mig nævne Kæmper Skulda: Seirens Mø,
Gjensvared hun. Jeg lærer Manden døe
For Troskab, Dyd og Kjærlighed paa Jorden;
Jeg elsker Kampen som den lumre Torden,
Der renser Luften; men naar den er endt,
Da sidder jeg med Øiet stille vendt
Fra Slagets Mark imod Alfaders Himmel.
Kun Faa forstaae mig her i Verdens Vrimmel;
Men uden mig er Heltens Stræben tom!''
,,Gak, raabte Loke; gak hvorfra du kom,
Naar jeg dig bruger, skal jeg nok dig hente!''
Saa talte han med haanligt Smiil og vendte
Sit rænkefulde Aasyn imod Syd.

Da raslede det med en sælsom Lyd,
Som naar man kaster Tærninger paa Skjolde,
Om hvo det meste Bytte flak beholde:
Og klædt i Guld fra Isse og til Fod
En høi Valkyrie for Loke stod;
Uroligt hendes vilde Øie rulled,
Som Gnierens, der graadig tæller Guldet.
Jetinden var det, hvorom Vola spaaer,
At hun skal herske, førend Jord forgaaer:
Den høie, den forfærdelige rige,
Af Tusinder tilbedede Guldvige,
Som førend Fimbul-Vinternattens Tid
Skal hidse Mennesket til Broderstrid
Og avle Mord og alle lumpne Laster,
Til Herjan Spydet ud i Verden kaster. -
,,Hvad vil du, Loke? raabte hun, siig frem!
Vil du, at jeg skal friste? Hvor og Hvem?
Og flux dit Bud udretter jeg med Glæde!
Jeg kommer fra et Slag paa vilden Hede,
Hvor de Forfulgte saa'de røden Guld -
Det var mit Raad, jeg gav dem rænkefuld -
Forfølgerne ved Byttet gridske standsed,
Og Ven ei Ven, ei Frænde Frænde sandsed;
Om Guldet sloges de i blodig Tvist,
Og Rædsel snaty udbredtes ved min List.''

,,Hil! raabte Loke, da heelt fro i Sinde,
Hil dig, forføreriske Jetteqvinde!
Jeg agter Guldets Magt langt meer end Staal;
Det blænder Øiet for hvert ædelt Maal;
En Gandalf boer deri fra Bjergets Indre,
Dens Røst er smigrende, dens Øine tindre;
Og deilig frister den. I gyldne Ringe
Den lader sig om Fingren smidig tvinge;
Men Staalets Vætte kneiser mørk og stiv
Som Sværdet; flux han viser Tand til Kiv,
Han farer altfor hidsigt op; at snige
Sig ind i Sjælen, veed han ei, Guldvige.
Dog noget smaalig tykkes mig din Hu
For dette Bryst, som jeg vil friste nu.
Den store Hob man kan med Guld besnære,
Men til hiin Gudeyndling maa der mere -
Og atter vendte han sit Blik mod Vest,
Mod <w>Solnedgang</w>. Da susede en Blæst,
Og fjerde Gang sig nærmede en Qvinde.
Med skummel Glæde han betragted hende.
,,Ja, raabte han, ja <w>Gøndul</w>, det er dig!
Du Mægtige, med Blikket fuldt af Svig!
Ved Tørsten efter jordisk Glands og Hæder,
Du Stridens Børn i Undergangen leder,
Og aldrig faaer den vilde Higen nok.
Naar <w>Thorgerd</w> raser med sin plumpe Flok,
Og naar <w>Guldvige</w> lokker nidske Daarer,
Naar <w>Skulda</w> ofres mindre Blod end Taarer,
Du søger dig de bedste Helte ud,
Og jager dem som gyldne Stjerneskud
I Undergangens Nat i Nastronsqvalen!
Ha, hører du ei Skjoldene i Dalen!
Og skuer du ved Guldbrandsdalens Lund,
Der hviler Barnet i sit søde Blund. -
Ja, Gøndul, mægtig Fryd din Barm udvider!
Siig mig, hvad seer du i fremfarne Tider?''
Hun taug og lagde Fingren paa sin Mund.
</body>
</poem>

<poem id="kaalund2018061904">
<head>
    <title>Hedins Møde</title>
    <firstline>Hvor blandt Norges Klippemasser</firstline>
    <source pages="9-21"/>
    <quality>korrektur1,kilde,side</quality>
</head>
<body>
Hvor blandt Norges Klippemasser
Nu det muntre Saugeværk gaaer,
Mens paa skovrige Terrasser
Hyrden med sit Krumhorn passer
Gjeden og de uldne Faar;
Hvor den norske Gut mon vente,
Under fjerne Klokkers Klang,
Dalens milde, blonde Jente,
Naar hun gaaer sin Kirkegang, -
Vandrede i Oldtids Dage
Mellem Granerne i Løn
(Hvisked mig en gammel Sage)
Hedin, Konning Hjarands Søn.

Sytten Gange flagred Svalen
Bort i Høst fra Guldbrandsdalen,
Sytten Vintre skifted Fjer
Rypperne paa Norges Skjær,
Sytten Gange Fyrrens Naale
Brunedes i Solens Straale
Fra den Stund, da Hedin laa
Som et lidet Barn i Svøbet,
Og ved Vuggen Fylgjen saae,
Hvad for ham i Verdensløbet
Skjæbnens Døtre monne spaae.

Over Nordens kolde Strande
Vifted Vaarens Vind paany,
Mildt den kyssed hver en Sky
Bort fra Himlens mørke Pande,
Sneen smelted, Droslen sang,
Birkens grønne Lokker hang
Ud med Susen over Vældet.
Paa Sandalen op ad Fjeldet
Kongesønnen dristig sprang;
Let og fri i Jægerdragten,
Som den norske Fjeldluft sund,
Gik det over Afgrundstragten
Hop i Hop, mens Dødsforagten
Sorgløs leged om hans Mund.
Friskere at see var Kinden,
Farvet rød af Vestenvinden,
End en høstlig Gravensteen,
Naar den modnes paa sin Green.
Kruset hæved sig i Dalen
Røgen blaa fra Kongesalen,
Men den lokkede ham ei.
Langs med Elven gik hans Vei,
Hvor den klare Bølge rulled,
Dandsende med Smilehullet
I sin bløde, runde Kind.
Nyppen og den vilde Glente,
Ulven i sit stride Skind
Godt den unge Jæger kjendte.

Hvor ved Klippespaltens Bro
Granen breder sine Grene,
Mens dens Rod om nøgne Stene
Klemmer som en Rovfuglklo;
Der hvor hungrig Væslen drikker
Blommen ud af Ørnens Æg,
Og en eensom Tidsel nikker
Fra den bratte Fjeldevæg;
Paa de ubesøgte Steder,
Hvor kun Gjeden Græs opleder,
Flakkede han dristig om,
Til han i den tause, tykke,
Dunkle, ramme Granskovskygge
Paa en skaldet Fjeldpynt kom.

Undrende han stod derinde;
Thi paa Brinken sad en Qvinde,
Stolt, jomfruelig og høi;
Som naar Valens Ravne svinger
Over Snee de sorte Vinger,
Lokkerne om Halsen fløi;
Skjællet skinned hendes Pantser,
Som naar Fisk i Solen dandser,
Og med et hovmodigt Smiil
Monne Jomfrulæben true,
Som naar sigtende en Piil
Ligger paa en Jægerbue.
Lænet til sit Skjold hun sad
Paa den nøgne Brink og qvad:

,,Søn af Hjarand, undres ikke!
See: som Skyen over dig
Flyve Livets Øieblikke.
Golna kan du nævne mig;
I dit Øie staaer der skrevet
Heltemod og lys Forstand;
Siig hvad Daad har du bedrevet,
Nævn mig, Yngling, hvad du kan.

<nonum><center><w>Hedin.</w></center></nonum>
Aldrig drages mig i Minde,
At jeg har dig skuet før;
Du er ingen jordisk Qvinde,
Du er en af Odins Mø'r.
Som en liden Bifrostbue,
Med de høie Guders Hær,
Er dit hvalte Bryn at skue,
Naar du op mod Solen seer.

<nonum><center><w>Golna.</w></center></nonum>
Yngling, kort er Livets Alder,
Spild ei Tiden, frit mig ei;
Hvirvlet hen paa støvet Vei,
Frodigst Løv i Høsten falder;
Siig hvad virked du og stred?
See, hvor flittig Myren stræber,
Skjøndt dens hele Herlighed
Pustes bort af mine Læber.

<nonum><center><w>Hedin.</w></center></nonum>
Golna, hvorfor spørger du?
Sælsomt griber mig din Tale;
Sorgløst tumled jeg til nu
Her i mine Fædredale.
Bristet er min Moders Blik,
I sin Hal Kong Hjarand sørger,
Ingen efter Hedin spørger,
Fjeldets Kilde er hans Drik.

<nonum><center><w>Golna.</w></center></nonum>
Barn i Sind og Mand i Kræfter!
Kan du ikke mig forstaae?
See, hvert Græsstraa higer efter
Lysets store Væld at naae.
Er det ei, som Blomsten gjerne,
Med sin runde Bladekreds,
Vilde suge fra det Fjerne
Billedet af Himlens Stjerne?
Er kun du saa let tilfreds?

<nonum><center><w>Hedin.</w></center></nonum>
Bedre, Qvinde, maa du raabe.
Vil du døve Fossens Larm;
See, der stænkede en Draabe
Op fra Vældet paa din Barm!
Stillere er hisset nede,
Hvor det røde Jordbær gro'r.
Vil du vide Gotna, hvor
Vagtelkongen har sin Rede?

<nonum><center><w>Golna.</w></center></nonum>
Vagtlen næbbes med sin Viv,
Fattigt kun med Mod begavet;
Friskere er Ørnens Liv,
Naar den kredser over Havet;
Fuglene til Busken tye,
Naar i Vindens vide Riger
Styrter som et Lyn fra Sky
Luftens fjerbedækte Kriger.

<nonum><center><w>Hedin.</w></center></nonum>
Med mit sikre Pileskud
Kan jeg stække Ørnens Vinger.
Sku fra Fjeldepynten ud,
Hvor jeg peger med min Finger:
Tøiret der min Norbak staaer,
Ei af Sadlen den mig vipper;
Thi i Lethed overgaaer
Ingen mig blandt disse Klipper.

<nonum><center><w>Golna.</w></center></nonum>
Let er ogsaa denne Fjer,
Som mit Aandedrag bortvifter.
Sikkert dyben Afgrund nær
Liden Norbak Foden skifter.
Den er kun en Grævling mod
Gangeren, der spidser Ører,
Naar den Stridstrompeten hører;
Siig, hvor prøved du dit Mod?

<nonum><center><w>Hedin.</w></center></nonum>
Engang kom en Ulv fra Skov,
Luskende til Faarehjorden.
Listig lod jeg som jeg sov,
Med mit Ansigt plat paa Jorden.
Ulven nærmede sig tryg;
Som et Lyn jeg Poten fatter,
Springer op, og paa min Ryg
Bar den hjem, til Kæmpers Latter.

<nonum><center><w>Golna.</w></center></nonum>
Ulven jage, Ræven myrde,
Stjæle Fugleæg i Løn,
Er Bedrift for Dalens Hyrde,
Ikke for en Kongesøn;
Helte sig om ham skal trænge,
Som i Essen du har seet
Haarde Hammerskjæl sig hænge
Ved den trækkende Magnet.

<nonum><center><w>Hedin.</w></center></nonum>
Ha, ved Tyr! nu seer mit Øie
Først, at jeg er bleven stor;
Snæver er min, Elsdyrstrøie,
Og for trang er mig min Gjord
Matte blegne mine Minder
For din underfulde Røst,
Som naar Morgentaagen stunder
For den klare Dag i Øst.

<nonum><center><w>Golna.</w></center></nonum>
Seer du, Elven kan ei stande,
Frem mod Havet gaaer dens Hu;
Er de døde, kolde Vande,
Yngling, flottere end du?
Alt i Klippevuggen kræver
Frihed, Frihed den og Rum;
Om den Kjækkes Hoved hæver
Seiersbuen sig af Skum.

<nonum><center><w>Hedin.</w></center></nonum>
Elvens Løb jeg fulgte gjerne,
Ofte jeg i Granen hang,
For at skue i det fjerne,
Ubekjendte Blaa dens Gang.
Bølge saae jeg Bølge rulle
Klippe op og Klippe ned,
Og det var mig som jeg skulde
Kaste mig i Strømmen ned.

<nonum><center><w>Golna.</w></center></nonum>
Stor er Verden: Maagen svinger
Vidt sig over Hav og Fjeld,
Men dog aldrig naae dens Vinger
Ud til Jordens Grændseskjæl;
Dybe Have, vide Sletter
Seer den vexle for sin Fod;
Men til trende Sider fletter
Agdrasil sin Kæmperod.

<nonum><center><w>Hedin.</w></center></nonum>
O bliv ved, bliv ved din Tale!
Det, jeg veed og kjender, Alt
Ammen i de dunkle Sale
Har mig som et Barn fortalt.
Saae du Elivagur true,
Stod du der, hvor Mimer boer?
Lær mig, hvad der er at skue
Paa den underlige Jord.

<nonum><center><w>Golna.</w></center></nonum>
Nu, saa hør min Sang om Livet!
Hidtil var det dig en Leg:
Kaad som Bølgen, svag som Sivet,
Kun din Tanke steg og veg.
Hensigtsløshed snart maa trætte;
Noget maa der stræbes til;
Daarer kun for Intet sætte
Livet paa et Terningspil.

Har du aldrig bort om Æren?
Som en deilig Mø hun leer,
Hvor med haarde Arme Hæren
Blodig favner Fjendehær;
Paa den skarpe Spids af Landsen
Springer hendes Rose ud.
Pluk den, og med Hæderskrandsen
Kalder Verden dig en Gud!

Ha, jeg seer det, naar du drager
Fra det stolte Hærverk hjem,
Helte bølge som en Ager,
Bære dig paa Skjolde frem,
Gubben trykker dine Hænder,
Milde Mødre til dig lee,
Og mod dit Triumphtog vender
Møen sig og jubler: see!

Hedin, dine Kinder flamme!
Jeg forstaaer dit Øies Glands!
Seer du hist, hvor Egens Stamme
Kneiser frem af Skovens Krands?
Gribben speider fra dens Skygge
Hungrig efter Dalens Lam;
Saa skal Seirens Stormfugl bygge
Reden i din Hjelmekam.

Og han skued hen mod Skoven,
Mod den stærke Klippe-Eg.
Hør: da brused det foroven,
Som om Nordenvinden steg. -
Sporløs Qvinden var forsvunden.
Eensom Hedin stod i Lunden,
Men en sneehvid Svane saae
Han mod Skyen Vingen slaae.
Golna! raabte han med Vælde,
Golna! gjentog alle Fjelde,
Golna! raabte han igjen, -
Fjeldets Eccho døde hen.

Underligt i Drømme lulled,
Ved den dybe Kløft han stod.
Hundred Favne for hans Fod
Stenen ned i Dalen rulled -
Tys, nu styrted atter een -
Hedin, aned du, den Steen,
Som med Gny i Dybet trilled,
Var din egen Skjæbnes Billed!
</body>
</poem>

<poem id="kaalund2018061905">
<head>
    <title>Afskeden</title>
    <firstline>Kjender du mig, Konge?</firstline>
    <source pages="22-28"/>
    <quality>korrektur1,kilde,side</quality>
</head>
<body>
,,Kjender du mig, Konge?
Hør, din Søn dig kalder.
Førstegang Farvel mit
Fædrehjem jeg siger.
Vredes ei, jeg vækker
Dig vel neppe mere;
Siig et Ord til Sønnen,
Som du før forsæmte.''

  Lig En, der har sovet,
  Opløfted sit tunge,
  Sit graanede Hoved
  Den grublende Konge.
  Tungsindig i Aanden
  Paa Sønnen han saae;
  Mørk slog han med Haanden
  Og mælede: gaa!

,,Sørgeligt du stilles,
Hjarand, nu fra Sønnen.
Kan jeg for, at Døden
Farved hvid min Moder!
Nu i Odins Navn da
Bort fra Norges Kyster
Følg mig hvo af Flokken
Frygter ei for Faren.''

  Da blev der en Larmen.
  Hver Kæmpe sig støtted
  Halvopreist paa Armen
  Forundret og lytted.
  Heel kjed' af den Hvile
  Og søvnige Færd,
  De grebe til Pile,
  Til Hjelme og Sværd.

,,Lade Lemmer længes,
Troer jeg, efter Legen?
Mod man mærker mangle
Mænd ei her i Norge.
Dog af Ti jeg tæller
Een kun til mit Følge.
Drengen er af Drømmen
Vækket nu til Daad.''

  Saa talte den Kjække
  Sig Tolv af de Stærke.
  De monne sig strække,
  De store Bersærke;
  Det braged og knaged
  I Lemmer og Led.
  End aldrig i Slaget
  De vege et Fjed.

,,Skynd jer ned til Snekken;
Klarer Reb i Seilet.
Holder Fred, I Helte,
Hedin eder byder!
Snart jeg eder følger -
Fra den grønne Fjelddal;
Men med mine Minder
Maa jeg Afsked tage.''

  Da skued hans Øie
  Til Bjergfossens Vove,
  Til Klipperne høie,
  Til Elve og Skove.
  Og aldrig saa herligt
  Ham tykkes hans Hjem.
  Da kaldte han kjærligt
  Sin Nordbagge frem.

,,Fri du skal nu flakke
Om imellem Fjelde;
Høit paa Havets Heste
Vil din Herre ride.
Hø af mine Hænder
Har du ofte taget;
Begge vi som Brødre
Sov i samme Baas.''

  Men op slog den Vilde;
  Ei Talen den rørte.
  I Dalene stille
  Dens Vrindsken man hørte.
  Da monne det stamme
  Bag Helten hans Navn:
  Og kjærlig hans Amme
  Ham aabned sin Favn.

,,Qvæl mig ei, o Qvinde,
Med de mange Kjærtegn!
Trofast har du Barnet
Baaret ved dit Bryst;
Tro paa gode Guder
Gav du mig fra Vuggen.
De skal mig veilede
Mellem Sværd i Striden.''

  ,,Ak, Hedin, hvad vindes
  I Kampen den vilde?
  Alt sælsom, jeg mindes,
  Du var mig som Lille:
  Mod Stjernen udstrakte
  Du Hænderne smaae.
  Hvor høit du dig rakte,
  Den var ei at naae.''

,,Større Stjerneskare
Vil jeg nu opsøge;
Høit fra Farens Fjelde
Fanger jeg den vel.
Golna gav mig Løvtet,
Derfor jeg mig gjorder
Blussende med Beltet
Og med Brynjens Bark.''

  Sit Hovede rysted
  Den trofaste Qvinde,
  Og monne om Brystet
  Ham Brynjen binde.
  Veemodig hun nikked
  Og nynned saa smaat
  Sin Vise, med Blikket
  Af Taarerne vaadt:

,,Veiled ham, I Vætter,
Varlig t over Voven!
Julegrød i Gryden
Skal jeg eder give;
Offerhorn i Hallen
Hældes skal paa Ilden.
Da skal Storm ei standse
Hjarands raske Søn!''

  Saa sang hun; men Skoven
  Alt Ynglingen dulgte.
  Med Gjøen til Voven
  Ham Porthunden fulgte.
  Fra Kongsgaarden vifted
  Et Liinklæde hvidt.
  Veemodig han skifted
  Til Elvbredden Skridt.

,,Saa Farvel, I Fjelde,
Dal, hvor jeg er fostret!
Dunkel Skjæbnen driver
Mig til Kamp og Daad.
Aldrig mig af Minde
Skal min Barndom gange.
Navnløs neppe, Norge,
Du gjenseer mig meer!''

  Heel snarlig forsvunden
  Han var paa sin Drage;
  Men eensom stod Hunden
  Paa Stranden tilbage.
  Ud stirred dens Blikke,
  Hvor Hedin forsvandt,
  Og urørt dens Drikke
  Og Æde man fandt.
</body>
</poem>

<poem id="kaalund2018061906">
<head>
    <title>Dvergenes Farvel</title>
    <firstline>Høit oppe fra Bjergenes</firstline>
    <source pages="29-34"/>
    <quality>korrektur1,kilde,side</quality>
</head>
<body>
Høit oppe fra Bjergenes
  Kraftige Hjem
Sig strakte Smaadvergenes
  Hoveder frem.
  De nikked
  Og kigged.
De driftige Smaae,
Mens Snekken for Blikket
  Paa Havspeilet laa.

Som Vindenes Hvislen
I Bregnen og Tidslen,
Som Anfaldets Ridslen
Ved Flinten og Kislen,
Saa hæved de Røsterne
Rundtom fra Kysterne,
Medens de strakte sig,
Hopped og rakte sig
Alle paa Taa.

        File,
        Kile,
Viter, den Spaaende;
  Bivør, Rysteren;
Train, den Vedholdende;
Gloe, den Glimrende,
Alle Smaaknoldene
Smutted de mimrende.
Ligesom Musene,
Langs med den brusende
  Havflades Blaa:

,,Yngling fra Fjeldene,
  Bliv, hvis du kan.
Her ved den hældende,
  Susende Gran;
Bliv som befalende
Drot over Dalene.
Alle vi lyde dig,
Kile skal bryde dig
Smykker til Salene,
Smykker til Qvinderne;
Vindalf, den Svalende,
Vifter dig Kinderne;
Lon giver skyllende
  Elve med Lax;
Moin giver gyldende,
  Skjæggede Ar.

Og naar med Hvinen
Stormen sin Vinge slaaer,
  Truer Lavinen
  Dalenes Faar;
Thorin med Armene
Griber den Larmende,
  Før til Ruinen
Torpen den slaaer.

Saa, hvor Havmuslingerne
  Sidde paa Stenene,
Brugte Smaapuslingerne
  Munden og Benene,
  Ivrigen følgende.
  Snekken paa Flugt,
Langs med den bølgende,
  Klippede Bug.

  Malmen,
  Som Halmen,
Gylden og bøielig,
Skal vi ved Pustningen
Af vore Bælge
Sindrig til Rustningen,
Ynling, dig vælge,
Smede dig Sværdene
  Blanke og blaae,
Som skal omgjerdende
  Norrige staae.

Hører du Ravnen
Skriger i Stavnen?
Lad den paa Snekke
Skrække dig, Kjække!
Hvi vil du drage
Bort over Sø;
Tag dig til Mage
Dalenes Mø!
Æren er fristende,
Men for dens Priis,
Dands ei paa bristende
Daarskabers Iis!

Saae du de truende.
Høie, vidtskuende
Norner, som vi,
Hvad de berede dig,
Medens du glæder dig,
  Sorgløs og fri, -
Bedre forstod du da
  Smaadvergens Røst,
Ikke forlod du da
  Norriges Kyst!''

Men Snekken ei standsed.
Saa glad som en Brud
Med Ynglingen dandsed
I Verden den ud.
Snart Norge bag Voven
Han skuede flye,
Og Stjernen foroven
Bag Himmelens Sky.

Som Hingsten, der sætter
I buldrende Trav
Over græsrige Sletter,
Saa gik det paa Hav.
De Vikinger tumled
Ved Mast og ved Ror,
Mens Havdybet mumled
Sit lønlige Ord.

Det Ord, som det sjunger
I Stormenes Brag,
Med tusinde Tunger
Fra Skabelsens Dag,
Det Ord, som det luller
I Høst og i Vaar,
Mens Bølgen den ruller,
Til Verden forgaaer.
</body>
</poem>

<poem id="kaalund2018061907">
<head>
    <title>Fostborderskabet</title>
    <firstline>Det var den dejligste Dag i Høst</firstline>
    <source pages="35-43"/>
    <quality>korrektur1,kilde,side</quality>
</head>
<body>
Det var den dejligste Dag i Høst.
En Snekke styred mod Danmarks Kyst
Fra Nord om Skagen, hvor Vesterhavet
I Seclers Storme sig Vei har gravet
Til Hjertet ind af Cimbriens Jord
Og Sølverveltet om Morsø snoer.
Hen over Masten drog lange Hære
Af vilde Ænder og Markens Stære,
Mens Lærken hæved i Sky sit Slag,
Uskyldigt sødt som den Dag idag.

Paa Dækket kneiste den unge Skipper;
Forgjæves søgte han Norges Klipper;
Det Hele var som en mild Natur,
Til Elskov bygt om et Jomfrubuur,
En Mark, hvorpaa sig Nomader leire;
Og dog bar Marken en Høst af Seire.
Til Middelhavet og Bosporus
De straalede hen som Nordlysblus;
Og nævned man Cimbrer og Teutoner,
Det lød som en Storm fra Zemblas Zoner.
Da skjalv den mægtige Keiserørn,
Da taug af Angest de spæde Børn.

Men Danmark ligned et Fredens Billed;
I Fjordens Bølger Fiskene spilled;
Paa Marken guulnedes Kornet længst;
De smukke Søstre til Horst og Hengst
Bandt Neg og vaskede Tøi ved Stranden.
Saa strøge de Lokken fra Jomfrupanden,
Og paa den fremmede Høvding saae,
Med Hænder smaae over Øine blaae;
Paa grønne Høie Gangerne græssed;
Hist kneiste Fiskerens Huus paa Næsset;
Bag Pilen og bag den lyse Bøg
Sig herved den lette Arnerøg,
Mens Ilden i blanke Kjedler lued.
Fra Snekken den herlige Yngling skued.
En gammel Qvinde, heel krum og tør,
Tilnikked ham mildt fra Hyttens Dør.

Men tys, da lød der en Larm fra Landet;
Hvor Skoven dypped sit Løv i Vandet,
Skarlagenskapper og Hjelme laae
Blandt Skarentyder og Klokker blaae.
De jydske Svende sig monne bade.
En lod sig drive paa Vandels Flade;
Men tæt ved Skibet sig dukked op
En kraftig Mand med en Heltekrop.
Langt svømmede Haaret fra hans Nakke,
Saa guult som Halmen i Bondens Stakke.
,,Kom, unge Skipper! hvis du har Mod,
Kom, spring herud i den salte Flod!
Og monne du ud fra Norrig gange,
En Lax er vel ikke for Søvand bange!''

Den unge Nordmand paa Dækket lo
Og kasted sig ud med Hjelm og Sko,
Saa Kredse skreves i Fjordens Strømme.
,,Paa Gjerning skal man sin Mand først dømme!''
Saa løde hans Ord. Men Musklen steg,
Som efterligned den Bølgens Leg.
De strakte sig ud, saa lange de vare,
Som Frøerne, naar i Kilder klare,
De flygte bange for Storkens Næb.
,,Stræb! raabte Flokken paa Bredden, stræb!
Lad ei den fremmede Nordmand vinde!''
Dog Side om Side svam de Tvende.

Da mæled den stærke, jydske Helt:
,,Jeg fandt ei din Lige ved Hav og Belt.
Men Hedin svared: ,,Den skal ei skjælve
For Aaer, som stred mod Klippeelve;
Dog stedse tyktes den Leg mig Tant,
Hvor Ingen tabte og Ingen vandt.''
Saa vilde han vende til sin Snekke.

,,Nei, mælede Kæmpen, bliv, du Kjække!
Den stolte Tone ei passer godt
For den, som taler med Danmarks Drot:
Kong Hogne man mig i Norden nævner!''
,,Pas paa, at du ei af Hovmod rævner!
Gjensvared Hedin, bag Sivet grøn.
Troer du, at jeg er en Trællesøn!
Kong Hjarand hedder Fa'ermin i Norge;
Fra ham jeg kunde et Navn mig borge;
Dog veed jeg et Træ, som hænger fuld
Af Kroner, drevne i røden Guld;
Dem vil jeg plukke mig ned med Sværdet;
Gjør Fødslen Navnet, gjør Daad vel Værdet.''

Da lo Kong Hogne, og raabte: ,,Vel
Man hører, du kom fra Norges Fjeld,
Kraft maa der være i eders Ammer!
Men hvorfor vil du nu strax i Klammer!
Naar Panden kløer paa den unge Gjed,
Den bøier til Stød sit Hoved ned
Som Hornet pryder den unge Væder,
Dig Overmodet ei ilde klæder;
Og skjøndt du halvt kun er Mand mod mig,
Med Vennenavnet jeg hilser dig.
Om Aldren seer man paa Gangrens Tænder;
Men Helten man paa hans Aasyn kjender.
Hvad gjør til Sagen af Aar en Flok!
Til evig Hæder en Stund er nok.
Bedriften er ei en Olding gammel,
Den springer som Helt fra Barnets Skammel,
Og tumler sig let som en Fisk i Vand;
Med Hov'det ryster den gamle Mand;
Som Hønen, der ei tør Ællingen følge,
Han tripper ræd omkring Farens Bølge.
Jeg selv, o Yngling, ei meer er ung!
Dog end mig trykker ei Tiden tung.
Min Middag nyde jeg vil for Aften;
Endnu ei svigter i Armen Kraften!
Og hvis du tvivler, da kom kun her:
En Kreds jeg skriver med dette Sværd,
Og kanst du tvinge mig over Stregen,
Du bærer Prisen i Heltelegen.''

Saa grebe de Tvende alvorlig fat,
Ung Hedin tabte sin Kobberhat.
De stødte sammen som Skyer i Torden,
De løfted hinandens Been fra Jorden;
Men Hedin trængtes til Stregen alt,
Og Kæmperne loe, saa Skoven gjaldt.
Da vendte Ynglingen sig behende,
Saa Drotten snublede overende.
,,Ha, mælede Hedin, størst er din Kraft!''
,,Men smidigst er du, qvad Hogne, skabt!
Saa vil vi nu prøve paa jydske Heste,
Om du eller jeg er i Ridt den Bedste;
Du svinger dig hist paa den Hvide op,
Jeg sidder paa Vrinsken alt med et Hop.
Hallo! saa fare vi over Sletten;
Vort Maal er Busken ved Mosepletten!''

,,Nu, svared den stolte Nordmand, vel!
Min Norbak red jeg paa høien Fjeld;
Hvert Hop af din Ganger for den var tyve;
Men norske Fugle kan ogsaa flyve!''
Saa joge de hen over Stub og Høi,
Som Mankerne, Haaret fra Nakken fløi.
I Spidsen var Hedin heel uforfærdet,
Han satte lukt over Grøft og Gjerdet;
Men Gangeren styrted, saa Gjorden brast,
Og Hedin over dens Hals fik Hast.

,,Nei!, raabte Kong Hogne langt tilbage -
Til slig en Vovehals er ei Mage!
Min dygtigste Ganger mig sprængte du.
Kom, reis dig, hvis du er heel endnu,
Og tag dig en dygtig Slurk af Mjøden. -
Vi ere nu Venner i Liv og Døden!
Ja, vær velkommen, du Ungersvend,
Paa danske Sletter blandt danske Mænd.
Fostbrodre ville vi ærligt være!
Den herlige Jord har nok af Ære!'' -
,,Ja, svarede Kæmpen fra Norges Fos,
Den ville vi dele mellem os!''

Saa taled de Helte i Skoven der.
Som Granen kneiser blandt Slettens Træer,
Sig hævede Hedin rank paa Stranden;
Skjøndt Munden smiled, dog trued Panden;
De dunkle Lokker, som flagred let,
Paa Farven minded om Japhets Æt.
Bag Øret strøg han dem hen med Haanden.
Men som en Harpe var Helteaanden,
Naar Anelsen, liig en Faraarsvind,
Af Vinduet suser i Strængen ind.
Dog snarlig vækkes, naar Timen kommer,
De dybe Toner af deres Slummer;
De bruse hen som en Storm paa Sø,
Til Strængene briste og Tonerne dø.

Kong Hogne var halvt et Hoved mindre;
Dog monne det lidt i Kamp ham hindre.
Om ikke saa høi, dog mere drøi,
Han stod vel fast, der hvor Hedin fløi.
Hans Kind var solbrændt og Skjæget mægtigt,
Hans Tale lød, som hans Haandslag, vægtigt.
Uroligt tumled han Livet hen,
Som Fjende grum, men en trofast Ven.

Saa ginge de hen i Morgenguldet,
Og løsned med deres Sværd fra Muldet,
Tre Favne vel langt, et Græstørvbaand.
Det spiled de op med Pilevaand,
Og stænkede deres Blod paa Jorden.
(Saa var det Skik i det gamle Norden,
Naar Kæmper svore hinanden Tro.)
Der fulgte hinandens Spor de To,
Foruden Hjelme i Morgenrøden,
Til Tegn paa Følgeskab, selv i Døden.
De vendte Øiet mod Øst og svor
Hinanden Venskab ved Tyr og Thor.
Men pludseligt hylledes Alt i Skygge;
En Uveirsbyge af Skyer tykke
Hen over den høstlige Himmel drog.
I Heltenes Aasyn Haglen slog;
De tunge Draaber paa Skræppen pladsked,
Og sporløst Blodet af Muldet vasked.
Blandt Stammerne susede Vindens Kast,
Saa Grønsværbaandet faldt ned og brast.
Snart straaled dog atter Solens Kugle,
Og glade qvidrede Skovens Fugle.
</body>
</poem>

<poem id="kaalund2018061908">
<head>
    <title>Kongsgaarden</title>
    <firstline>Hvor Kirker kneise med Spiir og Kors</firstline>
    <source pages="44-49"/>
    <quality>korrektur1,kilde,side</quality>
</head>
<body>
Hvor Kirker kneise med Spiir og Kors,
Blandt grønne Marker paa Øen Mors,
Hvor Haven krandser nu Bondegaarden,
Der kneised tilforn en Borg ved Fjorden.

Og est du blændet af Sydens Pragt,
Af Marmorhallen, med Guld indlagt,
Da følg med Drotten i Oldtidsqvadet
Hen til Cleopatras Favn i Badet,
Gak til hiint hængende Paradis,
Ogbygt af Dronning Semiramis;
Med Egeharpen heel fro jeg gaaer
Ind i den nordiske Kongegaard.
Der var ei Kupler og gyldne Taarne,
Ei Søilerækker af Søiler baarne;
Med Tag af Kobber, med Graasteensmuur,
Den trodsede Nordens Stormnatur.
Høit over Porten en mægtig Takke
Stak frem, afbrukken af Hjortens Nakke.
Mod Øst og Vesten man Gavle saae,
Hvor Svaler klinede Reder paa.

Der herskede Hogne, Danmarks Konning,
Med Sigurlina, hans stolte Dronning.
Paa Vikingstog i hans Ungdomstid
Han bragte hende til Norden hid.
Hun var en Datter af Sydens Zoner.
Blandt dunkle Myrther og blandt Citroner,<note>Henviser til Goethes <xref poem="goethe2001111901,1-4"/>.</note>
Hun badede sig i salten Sø,
Da fanged Kæmpen den nøgne Mø,
Og Havet maatte hun med ham pløie.
Som slebet Steenkul var hendes Øie.
Kun lidet sin djærve Ransmand huld,
Hoffærdig var hun og rænkefuld,
Stolt krummed sig Næsen som Næb paa Ørnen,
Bag Skjønheds-Rosen fremstak nu Tjørnen.
Skarpt skued hun paa den norske Gjæst.

Men hendes Datter sad hende næst.
I Danmark nævnedes hun Skjøn-Hilde.
Som over Guldsand Asiens Kilde,
Saa skinned Lokken om Hals og Kind;
Hvert Haar var et deiligt Silkespind;
I doppelt Rad hendes Tænder sade,
Som Liljeconvaller bag Rosenblade:
Saa klare Øine man saae ei før,
De vare ei blaae som Danmarks Sø'r;
Det var en Blanding af Hav og Himmel,
Af Dagen med Nattens Stjernevrimmel;
De speilede Alt, hvad der kom nær,
Med Boblens livlige Farveskjær.
Om nøgne Arme de rige Spanger
Sig slyngede op som gyldne Slanger.

,,Nei, raabte Kong Hjarands stærke Søn,
Nu saae jeg aldrig en Mø saa skjøn!
I mine Kinder jeg mærker Blodet.
Blandt Bjørne tabte jeg aldrig Modet,
Og tør ei nu paa en Qvinde see!
Nei, stammed han, du maa ikke lee,
Skjøn Jomfru, og smile til dine Terner,
Som Freias Maane til sine Stjerner.
Jeg har ei talet med Piger før;
Mit Hoved var aldrig saadan ør.
Jeg troer, det kommer af dine Blikke!
Ved Tyr, jeg frygter for Kæmper ikke;
Dem kan man ærligt for Panden slaae;
Men Møer ere saa sine og smaae.''

Hvor smiled den deilige Kongedatter
Og alle de blonde Terner atter.
Da nærmede sig en kulsort Mohr -
En Sjældenhed i det gamle Nord -
Med Tænder hvide som Snee, og Haaret
Saa sort og krøllet som Uld paa Faaret.
Af Vikingen var han røvet fra
Det hede, brændende Africa.
Han skulde tage mod Skjold og Sværdet.
Men Hedin vendte sig bort forfærdet;
Sligt Under havde han aldrig seet.
Da blev der atter i Hallen leet.

,,Ha, mumled Helten, saavidt jeg skjønner,
Saa er det jo en af Muspels Sønner!''
Men hjerteligt Konning Hogne lo:
,,Det er kun et stakkels Dyr paa To.
Jeg tog ham herop paa Bleg, hvor Norden
Udbreder sit hvide Liin paa Jorden.
Men kom og sæt dig paa Hyndet blød
Og smag paa vor danske Most og Mjød!
Jeg tænker, I leve kun smalt deroppe
Med Granekogler og Birkeknoppe.
Den muntre Danske, paa Land og Hav,
Maa have Noget at leve af;
Paa Græsset driver han Galt og Oxe,
Og op til Hjelmen maa Rugen voxe;
Af Fjorden øser han Sild i Spand.'' -
,,Ja, Danmark er et velsignet Land!
Udraabte Skjalden og greb i Strængen,
Jeg laa og drømte paa Kløverengen:
En Jomfru bar mig, saa hvid som Snee,
Høit op mod Solen og raabte: see!
Da holdt jeg Haanden over min Pande
Og skuede ud paa Alverdens Lande.
Jeg saae mod Syden, hvor Palmen groer,
Og mod den evige Iis i Nord.
Mit Fædreneland dog blomstred grønnest.
Ja, raabte jeg, Danmark er dog skjønnest!
Der vil jeg leve og der vil jeg døe!
Da vaagned jeg ved den himmelblaae Sø.''

Saa sang han. Men Kæmperne sloge paa Skjolde
Asodin sin Haand over Danmark holde!
Tak, høie Hertha, for Høstens Flor,
Du Moder for den hellige Jord!

Da tømte de Hornet ud til Bunden.
Men Hedins Frygt var i Hallen svunden;
Han mærkede ei, at i Smug han fik
Fra Hognes Dronning heel mangt et Blik.
Han rykkede nærmere til liden Hilde,
Og Qvindens Skjønhed tæmmed den Vilde;
Om Klipperne i sit Hjem han sang,
Mens hendes Blik ved hans Læbe hang.
Da smiled Hogne med Fadergammen,
Og tænkte: de blive et Par vel sammen.

Saa sade derinde de fagre To
I Gjæstehallen og spøged fro;
Men gjennem Gluggen saae Stjernen stille
Ned paa ung Hedin og paa skjøn Hilde.
Forbi den svæved en liden Sky;
Nu blev den mørk og nu klar paany.
Det er den samme, som venlig flammer
I Qvælden ind i mit dunkle Kammer;
Som efter tusinde svundne Aar
Hen over Oldtidens Grave gaaer,
Den klare, hellige Aftenstjerne. -
Taus smiled den fra det dunkle Fjerne
I Kongehallen ved Midnat ned;
Men hvad den tænkte, Alfader veed.
</body>
</poem>

<poem id="kaalund2018061909">
<head>
    <title>Hogne reiser</title>
    <firstline>Hedin, nu rødmer Rønnen i Høsten</firstline>
    <source pages="50-56"/>
    <quality>korrektur1,kilde,side</quality>
</head>
<body>
Hedin, nu rødmer Rønnen i Høsten;
        Snart ligger Voven
        Frossen ved Kysten;
        Kom lad i Skoven
        Venlig os vandre
        Ind med hverandre.

Kold suser Blæsten i vore Lokker:
Seer du, hvor Trækfugleskaren sig flokker?
        Bort nu fra Norden
        Hensvundne Glæder
Vinker den atter, og Vingen den breder
        Udover Jorden.

        Ingen vil blive:
Den liden Irisk og skrigende Vibe,
Rylen fra Strandens skaldede Steen,
Storken med sine røde Been,
        Alle vil ile
Hen over Havet, hundrede Mile.

Hedin, jeg længes, Veemod mig griber!
Manden er Barn, hvor gammel han bliver:
Lunefuld jager han her paa sin Vandring
        Efter Forandring.

Fordum i Ynglingens sorgløse Dage,
        Let paa min Drage,
Tumled jeg mig, med utæmmede Lyster,
Der hvor det store Atlanterhav ryster
        Spaniens Kyster.

Fjernt under Sollandets flammende Bjerge,
Langs med Gibraltar svang jeg mit Værge;
        Hvor Apelsinen
        Groer ved Ruinen,
Løste jeg Sydlænderindernes Belte;
Styred saa atter i Stormens Hvinen
        Bort mellem Helte.

Herlige Minder, herlige Dage!
Snart mig i Norden min solbrændte Mage
        Fødte en Datter;
Ak, men nu længes, nu længes jeg atter;
        Bort maa jeg drage!


<nonum><center><w>Hedin.</w></center></nonum>

Ja, ved Hlorides mægtige Hammer!
Dybt i mit Hjerte du Tankerne rammer!
        Det er et Liv:
Brusende Bølger og Storme og Kiv!
        Side om Side
        Ville vi stride;
Flux vil jeg heise Seil paa mit Skib;
        Sværdet i Skeden
        Og Helten i Freden
        Sløves og ruster;
Kampen, den vilde, Støvet bortpuster;

Snart skal med Hogne Skjalde besjunge
        Hedin den Unge!
        Skjolde skal dundre,
        Saa Odin vil undre,
Og over Jorden fra Valhalla bøie
Hovedet ned med det straalende Øie.
Spørge skal Freir den deilige Gerde:
        Hvad er paa Færde?


<nonum><center><w>Hogne.</w></center></nonum>

Hedin, nei ene vil jeg bortdrage;
        Bliv du tilbage.
Skjærm du mit Rige mod mine Fjender,
        Skjærm mine Qvinder!
Dig har, o Yngling, neppe jo Livet
        Brudekys givet;
Ak, men med mig vil det nu mellem Skjolde
        Guldbryllup holdes
Haabet paa Ynglingens skyfrie Pande
        Skuer man stande;
Ak, men paa Mandens brunede Kinder
        Blusse kun Minder.
Hør, hvor det suser i visnede Bregner,
        Hør, hvor veemodigt!
Aftnen i Vesten til Uveiret tegner,
        Dunkelt og blodigt;
        Kragerne qvæder
        Paa vildene Heder,
Medens i evigt vexlende Former
        Drivskyen stormer.

Hedin, jeg elsker den mandige Glæde;
Kan ikke klynke og kan ikke græde.
Tykt bliver Blodet og Maden mig vammel;
        Jeg bliver gammel!
Efteraarssluden mig kjeder i Norden.
Solsiden elsked jeg stedse af Jorden;
        Did maa jeg drage
Bort fra min Ven og mit Barn og min Mage.

        Glæden i Aanden
Griber den Unge som Spydet i Haanden.
Hvor han letsindig i Luften det kaster,
Stedse tilbage i Haanden det haster;
        Ak, men for Manden
Bortflyver Glæden, som Trækfugl fra Stranden.
        Ud over Bølge
        Maa han den følge,
Forend ham Haaret graaner om Panden.

        Menneskets Liv
Farer jo hen, som en Høstvind i Siv;
Kort er dets Bane, som Solens foroven.
        Nylig bag Skoven
Steg af din Ild den, o Surtur, som Funken -
        Nu er den sjunken.
Stolteste Kæmper, med mægtige Værge,
Pudsle om Nornernes Fødder som Dverge.
Mørk spørger Vola; men hvo kan vel raade
        Skabelsens Gaade?
        Grublerens Tale
Dreier sig rundt som en Hund om sin Hale.

        Bort da med Tanker!
Sælsomt i Hjertet det banker og banker.
Freden har mange giftige Svampe,
        Dem maae i Kampe
        Helten nedtrampe!
        Hedin, jeg kommer.
        Fro paa min Drage,
        Hjem om en Sommer.
        Bliv du tilbage,
        Misund den Gamle
        Ikke at samle
        End et Par Minder,
Førend hans Kraft og Rørighed svinder.
        Fra mine Qvinder
        Skilles jeg rolig;
        Venskab dig binder
        Her til min Bolig.
Lov mig at blive og hold hvad du loved!
        Taus nikked Gjæsten.
Bort foer Kong Hogne; men Tidslen sit Hoved
        Rysted i Blæsten.
</body>
</poem>

<poem id="kaalund2018061910">
<head>
    <title>Julefarten</title>
    <firstline>Vintren var nu kommen: Uller høit fra Nord</firstline>
    <source pages="57-60"/>
    <quality>korrektur1,kilde,side</quality>
</head>
<body>
Vintren var nu kommen: Uller høit fra Nord,
Polens vilde Skridfin, paa sin Ski henfoer.
Sneen føg omkring ham, kruset, hvid som Uld;
Ned fra Grønland dreves Hvalerne af Kuld,
Fluen krøb i Sprækken, hvidt blev Harens Skind;
Gjennem visne Siv gik Nordens skarpe Vind,
Mens i lange Aftner Mørket sneg sig vidt
Over Askurs Børn, med Tyvens sagte Skridt.
Ved de frosne Belter, paa hvert Jarleslot,
Taled man om Danmarks unge Vicedrot,
Om den norske Hedin. Men fra Morsø foer
Lystigt hen et Tog ad den bedækte Fjord.

Klar var Morgenluften; paa den hvide Snee
Millioner gyldne Stjerner var at see.
I den første Slæde paa den frosne Vei
Stod et Afgudsbilled af den høie Frei.
Fire stærke Øxne drog for Kærrens Stang.
Rigt om Gudens Hoved Rønnekrandsen hang.
Tyve finske Trælle, hver med Hund og Høg,
Sang saa Angen steg i Luften høit som Røg:
»Tak, o Freir! som rider paa din Galt af Guld
Over Sommerhimlen. Faaret gav du Uld,
Korn i vore Lader, Kjød til Vinterkost,
Honningen til Mjøden, Æblerne til Most.''

Efter gammel Skik det fyrstelige Tog
Ud paa Gjæsteri ved Juletider drog.
Mellem Trælleflokken gik den sorte Mohr,
Langt fra Hjemmet i det vinterlige Nord;
Men fra Torperne kom Qvinder, Mænd og Smaa,
Og med store Øine efter Negren saae.
Dronning Sigurlani sad paa gylden Karm,
Kronen paa sit Hoved, Hermelin om Barm.
Stolt hun hilsed paa det jevne Hyrdefolk.
Hvert et Blik var skarpt og lyned som en Dolk,
Fuldt af Herskersyge. Men ved Siden sad -
Fagrere er ei det røde Rosenblad -
Kongedatt'ren Hildur, mild, som Nytaarsny
Overrasker os bag Vintrens mørke Sky.

Paa den tredie Kærre, svøbt i bløde Maar,
Sad de blonde Terner, ret som naar i Vaar
Spæde Vintergække, fra den hvide Snee,
Op med milde Hine efter Solen see.
Kæmperne paa deres jydske Hingster fik
Fra de skjønne Piger mangt et venligt Blik;
Men dog fleest fik han, som red ung Hilde næst,
Guldbrandsdølen paa den ravnesorte Hest.
Som paa sin Araber tumler sig en Maur,
Red han. Hest og Mand var liig en græsk Centaur.
Fnysende den steiled, kongelige Syn!
Mørk en Tordensky da svæved paa hans Bryn;
Men naar atter tæmmet den i Pasgang gik,
Var det som om Solen straaled fra hans Blik.

Luunt med Kaaben dækked han skjøn Hilde til,
Ligesom en Henrykt Blomsterelsker vil
Dække tæt med Mosset og de tørre Siv,
For den stærke Frost, en sjelden Plantes Liv;
Mangt et Smiil da lønned Konning Hjarands Søn.
Men den stolte Dronning skuede i Løn.
,,Hilde, spurgte hun, hvi blusser saa din Kind?''
,,Moder, det er kun af Morgensolens Skin.''
,,Hvorfor trækker Veiret dybt du fra din Barm?''
,,Moder, Zobelpeltsen bliver mig for varm.''
,,Hvorfor stirrer saa du paa vor norske Gjæst?''
,,Det er ei paa ham, men paa hans vilde Hest.''
,,Frygter du maaskee, at den skal slaae ham af?''
,,Nei,'' gjensvared Hilde. Men et Skrig hun gav
I det samme; thi for Freiers Billed fly
Steiled med sin Rytter Gangeren paany.
Ak, en Qvindesjæl, af første Elskov fuld,
Er som et uskyldigt Barn, der leger Skjul:
Selv den lydt sig røber. Saadan gik det her.
Men fra Himlen steg en luftig Alfehær;
Snildt den sig forvandled. Hilde raabte: ,,see!''
Glimrende i Solen dandsed den som Snee;
Vingerne var Liljer, hvide Svaneduun;
Men at det var Alfer, vidste Freia kun.
Hedin holdt sit Skjold høit over Hildes Lok,
Som et Tag imod de hvide Fnokkers Flok.
Ak, de mærked ei, at trindt omkring dem blev
Flettet en usynlig gylden Elskovsvæv.
Ak, de mærked ei, at bag med sorte Spor
Plettet laa den hvide Himlens Snee paa Jord.
</body>
</poem>

<poem id="kaalund2018061911">
<head>
    <title>Vinterliv</title>
    <firstline>Fra Skagen til Eiderns Bred i Sønder</firstline>
    <source pages="61-63"/>
    <quality>korrektur1,kilde,side</quality>
</head>
<body>
Fra Skagen til Eiderns Bred i Sønder,
Hvor Mjøden flød fra de fulde Tønder,
    Det lystige Tog
    Over Sneen drog
Til Herser og mægtige Bønder.

I Natten Nordlys skinnende lyste;
Og Oxerne brølte og Hingsterne fnyste,
    Mens Skjoldenes Klang
    Og Trællenes Sang
De hungrige Ulve bortkyste.

Med Ternerne vælted i Huulveien Karmen,
Da blev der en Latter, da blev der en Larmen;
    Knap kunde man see.
    Hvad Mø var og Snee,
Saa blændede Armen og Barmen.

Og Skovene svunde og Søerne svunde,
I Torperne gjø'de de lænkede Hunde;
Bag Gjærde og Tjørn
Løb Cimbrernes Børn,
De jubled saa høit som de kunde.

Paa alle de Høie, der vare at skue,
Var tændt i Natten en blussende Lue;
    I Blidmaaned var
    Et Tegn den klar
Paa, at Lyset skal Mørket kue.

Saa kom de i Qvælden til festlige Gaarde;
I Udhuset vrimled af Trælle og Hjorde;
    Fra Høisalens Væg
    Hang Tæpper i Læg,
Og skuret var Bænke og Borde.

Derinde der var baade Glæde og Gammen,
Der dandsede Hildur og Nordmanden sammen
    Den cimbriske Dands
    Ved Langildens Glands,
Som Flammen, der dandser med Flammen.

Fra Lyren<note>* Aabningen i Taget.</note> steg baade Røg og Ange,
Mens Natten gjentoned af Heltenes Sange;
    Høit klang til Lyst
    Den mægtige Røst,
Som gjorde Marius bange.

Ved Afskeden stode, ei agtende Kulde,
Hos de knejsende Jarler Jomfruer hulde;
    De neiede blye,
    Mens Toget paany
I det Fjerne monne bortrulle.
</body>
</poem>

<poem id="kaalund2018061912">
<head>
    <title>Hedin og Hilde</title>
    <firstline>Skjøn Hilde, hører du Lærken, den slaaer sin Foraarssang!</firstline>
    <source pages="64-70"/>
    <quality>korrektur1,kilde,side</quality>
</head>
<body>
,,Skjøn Hilde, hører du Lærken, den slaaer sin Foraarssang!
En maigrøn Qvist jeg bringer dig fra min Morgengang;
De klæbende Purpurknopper udfolde sig i Solen.
Nu bruser atter Havet saa blaat som Violen,
Nu smelter Sneen derhjemme omkring min Fædrehal;
Min liden Norbak løber ud fra sin Vinterstald,
Den kalder paa sin Herre. Den guulbrune Glente
Blandt Klipperne kan rolig paa Jægeren vente;
Den speider efter Hedin, men Hedin er der ei;
Han glemmer Norrigs Dale for Dannemarks Mai.

Ja, Hilde, jeg er bleven blødagtig hos dig!
Fra Hjemmet drev Klangen af Skjoldene mig.
Nu lytter jeg til Fuglen blandt Reidgotlands Høie,
Og sidder her og seer i dit himmelblaae Øie,
Og kan ei blive træt af at see og evig see.
Jeg frygter dig ei mere; nu maa du gjerne lee
Ad mine norske Lader. O, Sigurlinas Datter,
I dit Øie er Taarer, paa din Læbe er Latter;
Du eier Nordens Alvor og Sydens Ild og Sind!
Det sidste har du drukket med Modermælken ind.

Saa kom da, vi vil følges til Skovdalen ad.
Jeg dækker dig for Solen med Skræppeplantens Blad,
Du holder mig i Haanden, saa følges vi som Børn,
Du er min hvide Due og jeg din tamme Ørn.
Paa Armen jeg dig bærer henover Skovens Aa,
At ikke du skal smudske Sandalerne smaae.
Omkring min Nakke kjærligt du Favnen da slaaer,
Mens Hybentjørnen griber i dit guldgule Haar,
Som om den vilde drage dig bort fra din Ven;
Da skjender du, mens Kampen dig løser igjen;
Du kan ei være rolig, du kan ei være stille -
Kom sæt dig her paa Skramlen mellem Skovmærker vilde.
For Kongelyset neie de ydmyge Straa,
Som Trællene i Hallen om Herskeren staae.
Omkring os Skovnaturen udbreder sig sval
Og kaster sine Skygger paa den eensomme Dal.

O, deilig er dog Jorden! mit Øie aldrig saae
Det grønne Græs saa grønt og saa blaat det hvalte Blaa!
Men deiligst er du, Hilde! du er Dugdraaben lig.
Hvori sig Verden speiler saa uendelig rig.
Med Læben paa din Læbe, omslynget af din Favn,
Jeg troer, jeg kunde døe, som en Træl uden Navn,
Og glemme Seierskrandsen, som lokker Helteaanden.''

Da rødmed Hognes Datter, som naar man hæver Haanden,
Og Lyset gennemskinner den sneehvide Hud.
Hen over hendes Pande der gik et Stjerneskud,
En veemodig Tanke. ,,Ak, du maa aldrig døe,''
Hun sukked, ,,du maa aldrig forlade din Mø!
Det er saa sødt at leve, saa sødt at være ung!
Og Høiens Kampesteen er vist Hjertet for tung.
Den gamle Offergode, med det sneehvide Skjæg,
Som venligt mig gjæsted bag Jomfruburets Væg,
Har sagt mig, at Sjælen skal hos Guderne bo
I det evige Gimle; ak, hvad skal jeg troe?

Paa Skjødet af min Moder jeg sad som lille Pige;
Hun sagde, at jeg skulde tilbede de rige,
De sydlige Guder. Hun sagde, det var dem,
Man dyrkede iblinde som Aser i mit Hjem,
Hun sagde, med Nomader kom Mytherne hid
Til det susende Norden. Da farved Sneen hvid
Den høie Jovis Hoved, da stivnede hans Lyn,
Og Gyldenregnen blev kun til haarde Hagelgryn.
Geniet og affældig man Odin ham kaldte.
Solgudens Himmelheste blev børstede Galte;
Som Guden Freir, hun sagde, vi tilbad Apol;
Men for Gratier og Muser var Norden for kold.
Til de sneedækte Graner, til Pelverk ei vant,
De yndige Piger bar for let et Gevandt;
Hiint hindred dem i Dandsen. Saa taled hun om Frigg;
Hun sagde, det var Juno med det bydende Blik,
Men mægtigere i Syden. Ak, det var Alt saa skjønt!
Jeg saae Olympen kneise blandt Myrthernes Grønt,
Jeg hørte de fagre Sange, jeg saae Hyrdinders Dands,
Og Alt belyst af Sydhimlens evige Glands.

Men naar jeg græd og vilde ei sove som Lille,
Hun sagde: ,,Persephone skal tage dig, Hilde;
Hun sidder i Orfus nede, hvor Cerberus gjø'r,
Det glubende Uhyre for Afgrundens Dør.
Til hende komme de Døde, der skal vi ogsaa hen.
Fra den taagede Bolig kommer Ingen igjen.''
Saa sang hun. Men jeg mindes, min Fader blev vred;
Han sagde, at de Onde kom i Dybet kun ned
Til de gnavende Orme, til de giftige Floder.
Da vendte sig i Hallen forbitret min Moder -
,,Ak, Hedin, stig mig, troer du paa Valhalla hist?''

,,Ja, svared den unge Nordmand, og plukkede en Qvist
Af Skovens vilde Roser. Saa sandt som Vaaren kommer
Bag den mørkeste Vinter med duftende Blommer,
Saa sandt som Solen herlig sig hæver bag Hav,
Jeg troer, at Livet seirer over Død, over Grav.
Ha, skulde den Bevidsthed, som banker i vort Bryst,
Som grubler i vor Pande, kun eie Liv og Røst,
For at Myrer skulle bygge i vore Askekrukker!
Da var jo Askurs Børn kun de usleste Dukker!
Nei, lad dig ikke fange i det brogede Garn
Af de glimrende Løgne, du uskyldige Barn!
Valhalla den straalende Skjoldborg man kalder;
Femhundred og fyrgetjuge ere dens Haller,
Femhundred og fyrgetjuge Porte derpaa,
Finherjer, ottehundred, af hver skal udgaae,
Naar den vingede Guldkam til Ragnarok galer.
Der kjendes ei til Kummer og til smaalige Qvaler.
Men oppe over Stjernerne, bag Himmelens Blaa,
Tilsløret seer den høie Alfader derpaa.
Til ham de tause Norner kun hæve sig op.
Han aanded Liv i Urgelmers uhyre Krop,
Han skabte Guder og Jetter og Fristeren Loke;
Og leder alle Kræfter til Kamp i Ragnaroke,
Hvor Valgrinds mægtige Gitter om Kampsletten staaer,
Om den blodige Vigrid, hvor det Onde forgaaer.
Og Salighedsblomsten udfolder sig: Gimle.

Som Bølgerne paa Havet skal Hjelmene vrimle
Paa Idaslettens Grønning, der hvor Kæmpen med Lyst
Skal ledes hen af Baldur til den Elskedes Bryst.
Og naar jeg da i Trængslen over Græssletten gaaer,
Da kjender jeg dig, Hilde, paa dit guldgule Haar,
Paa din dandsende Gang og dit spillende Blik;
Da kysser jeg som nu dig paa dristig Kæmpeskik.

Ja, hviil kun, du yndige Qvinde i min Favn!
Du kjender ikke Mandens ustyrlige Savn
Efter Hæder og Ære!'' - ,,Ak, han faaer aldrig nok,''
Svared den skjønne Pige, og vandt sin gyldne Lok
Som Ring om Heltens Haandled. ,,Nu vil jeg mig tænke,
At evigt jeg dig holder i Kærligheds Lænke,
At du kan aldrig flygte. Hvad vil du ogsaa bort
I den blodige Feide? Ak, Livet er for kort,
Til at øde det paa Had mellem Kæmperne vilde.'' -

Da fløitede en Nattergal sin smeltende Trille.
Men henrykt stammed Hedin: ,,O, var du ei saa smuk,
Jeg havde ikke dvælet med forelskede Suk.
End tør jeg kun i Løndom omfavne dit Liv;
Men kommer hjem din Fader, du bliver min Viv.
Hvi skuer du omkring dig? Staae Bøgene ei Vagt
I den foraarsgrønne Skov om vor lønlige Pagt?
Den mægtige Kastanie udstrækker sit Blad
Høit over vore Isser. See, det skiller sig ad,
Som Fingre paa en hævet, velsignende Haand.
Det er Naturens store, usynlige Aand;
Som Lif og som Liftraser, som Ask og som Embel
Den vier os til Elskov i sit hellige Tempel.
O, høie Guddomsglæde! o, svimlende Lyst!
Naar Kraften synker magtløs til Skjønhedens Bryst.''

Bort kyssede han Svaret af den blussende Mund;
Men hemmelighedsfuld er den hviskende Lund;
Og Kilden, der risler gjennem Blomster til Havet,
Saa mangt et flygtigt Billed har for evigt begravet
I sin speilklare Bølge. Og derfor paa sin Gang
Maa Digteren standse. Han kan fatte dens Lang
Og Rosernes Rødmen i Aftenens Stund,
Da de Elskende forlode den dæmrende Lund. -
,,Kom,'' hvisked kjærlig Hedin, ,,det bliver for silde.''
Men Vætterne fra Skoven gjentoge - ,,for silde.''
</body>
</poem>

<poem id="kaalund2018061913">
<head>
    <title>Hedin og Sigurlina</title>
    <firstline>Nu slumrer Hilde med sine Møer</firstline>
    <source pages="71-75"/>
    <quality>korrektur1,kilde,side</quality>
</head>
<body>
<nonum><center><w>Sigurlina.</w></center></nonum>
Nu slumrer Hilde med sine Møer;
Kom, Hedin, sid ved min Side.
Jeg lukker den mægtige Høisalsdør.
I Bjælkerne gnaver Musen, hør!
Det er over Midnatstide.

<nonum><center><w>Hedin.</w></center></nonum>
Paa Arnen ligger den sorte Brand;
Den sværter meer end den brænder.
Det er ikke Spøg, hvad Havets Vand
I Øret hvisker den vilde Strand,
Naar Midnatstaagerne blænder.

<nonum><center><w>Sigurlina.</w></center></nonum>
Vi To forstaae dog hinanden godt,
Thi herske ville vi Begge.
Letsindig flakker i Syd min Drot,
Og tykke Mure har dette Slot,
Og dunkelt er Nattens Dække.

<nonum><center><w>Hedin.</w></center></nonum>
Din Sang jeg vil da nu lytte paa;
Men fat dig i Korthed, Qvinde;
Mig lyster ud i det Fri at gaa,
Mens Freia straaler fra Himlens Blaa;
Her er saa skummelt herinde.

<nonum><center><w>Sigurlina.</w></center></nonum>
Din Freia kjende vi lidet til
Hist i det brændende Syden;
Der tænder Venus sin stærke Ild;
Med Turtelduer hun kjører mild -
Men troer du, Yngling, paa Dyden?

<nonum><center><w>Hedin.</w></center></nonum>
Hvad bryder det dig, hvorpaa jeg troer?
Din Fritten dig lidet frugter.
Jeg troer paa Odin og Styrkens Thor,
Som knuser den falske Orm, der snoer
Sig frem i slimede Bugter.

<nonum><center><w>Sigurlina.</w></center></nonum>
Din Asalære er kold og raa,
Som Vinteren her i Norden;
Fra Sydens Himmel, den rene, blaa,
Bortslæbt som Bytte, jeg sukke maa
Imellem Barbarerhorden.

<nonum><center><w>Hedin.</w></center></nonum>
Skjæld ikke Norden, ved Valhal, nei!
Barbaren du lidet fatter!
Hans Fryd ei blomstrer i sydlig Mai
Han søger den paa en længere Vei,
Hoffærdige Sydens Datter.

<nonum><center><w>Sigurlina.</w></center></nonum>
Du taler om Fryd, til den, hvis Liv
Som Raab i Ørken maa svinde -
En kold, en lunefuld Fyrstes Viv,
Ha, usle, glimrende Tidsfordriv!
En kronet, stakkels Slavinde!

<nonum><center><w>Hedin.</w></center></nonum>
Ei hørte jeg saa dig tale før,
Din Hvisken lidet mig huer;
Til Elskov skabtes Qvinder og Mø'r -
Hvi skotter du hen til Hallens Dør,
Mens Øiet i Mørket luer?

<nonum><center><w>Sigurlina.</w></center></nonum>
Hør, Yngling, Livet os raaber: Nyd!
Tilsammen passe vi Tvende.
Ærgjerrig est du, saa hersk og byd!
Jeg flyver med dig til Glands og Fryd;
Kold er den cimbriske Qvinde!

<nonum><center><w>Hedin.</w></center></nonum>
Ha, Qvinde, Qvinde, hvad siger du!
Tilforn du var mig en Gaade.
Til skumle Rænker staaer kun din Hu.
Du vil mig listig vel friste nu
Og siden nedrig forraade!

<nonum><center><w>Sigurlina.</w></center></nonum>
Mistanken ængster ei Heltens Sjæl!
Nei, Yngling, ved Plutos Trone!
Jeg vil kun hæve dig til dit Held;
Bedriftløs kom du fra Norges Fjeld,
Jeg byder dig Danmarks Krone.

<nonum><center><w>Hedin.</w></center></nonum>
En Hæler tager mod stjaalet Gods!
Kong Hogne jeg Dronen skjænker.
Bedriftløs kom jeg fra Norges Fos;
Men byder al Verdens Konger Trods
Og leer ad Kjærlingerænker!

<nonum><center><w>Sigurlina.</w></center></nonum>
Ja lee, du Blinde, men jeg leer sidst!
Om Eet jeg vil dig dog minde!
Din Hu til Hilde jeg aner vist;
Mod Overmodet jeg sætter List;
Til Døden er du min Fjende!

<nonum><center><w>Hedin.</w></center></nonum>
Nu, Ravnemoder, saa hør mit Svar!
Ei frygten binder min Tunge!
Kong Hognes Datter forført jeg har,
Og hvis du ei hendes Moder var,
Jeg skulde din Dødssang sjunge!

<nonum><center><w>Sigurlina.</w></center></nonum>
Skjøndt Hilde ei vandt sin Moders Hu -
Hun eier sin Faders Blikke -
Jeg sværger dog høit ved Nattens Gru,
Før skal hun ofres en Træl, end du
Skal Bryllupshornet uddrikke!

<nonum><center><w>Hedin.</w></center></nonum>
Skjæld kun, du giftige Kjærlingmund
Prøv kun Kong Hogne at æggc,
For længe var jeg hans Lænkehund;
Nu vandrer jeg bort, saa ød du kun
Din Galde paa døde Vægge!
</body>
</poem>

<poem id="kaalund2018061914">
<head>
    <title>Alferne</title>
    <firstline>Tys, tys!</firstline>
    <source pages="76-82"/>
    <quality>korrektur1,kilde,side</quality>
</head>
<body>
        Tys, tys!
Lyset blev først slukket nys
        Hist i Buret,
        Der hvor furet
        Hognes Qvinde
        Sidder inde. -
Hør, nu smælded Borgens Porte!
Hedin, i sin Pantserskjorte,
        Vandrer ene. -
Nu, bag Skovens Løv og Grene,
        Blev han borte.

        Vakt ved Muren,
        I sin Rede,
Svalen pipper høit paa Borgen,
        Troer det Morgen,
Vil til Flugt alt Vingen brede
        I Naturen.
        Sov kun, Svaler,
        Sov kun, Lærker,
        Til I mærker,
        Hanen galer. -
        Myg og Fluer,
        Sommerfugle,
        End ei luer
        Solens Kugle.
        Sov kun Alle,
        Vi skal kalde,
        Naar det siden
        Er paa Tiden.

        Høit paa Himlen
        Stjernevrimlen
        Staaer som Gnister,
        Maaren lister,
Feig og ængstelig, med Luften
        Gjennem Busken.
        Men fra Engen
        Vi os sniger
        Hen til Sengen,
        Der hvor Hilde
Mellem sine fagre Piger
        Sover stille.

        Vaad af Duggen,
        Vi os vover
        Ind ad Gluggen.
        Tys, hun sover!
        Lille Lykke,
        Du kun vaagen
Spinder paa din Væv i Krogen.
        Ei vi rykke
        Traaden over;
        Som vi pleie.
        Let vi dandse,
Naar i Alfheims Sal skjøn Freia
        Vi bekrandse.

Høit blandt Fjeldene i Norden
        Rød en Lue
Monne vi i Natten skue,
        Og paa Jorden
Saae vi vable, saae vi syde
        Sorten Gryde.
        Trolde, skumle.
        Der i Glandsen,
        Monne tumle
        Vildt i Dandsen.
        Hvor de rørte!
        Hvor de raged!
        Fjernt vi hørte
        Flammebraget.
        Lokes Venner
        Lo og fniste,
        Saa de viste
        Ulvetænder.

Alt vi skued, fra vor Himmel;
        Mug og Skimmel,
        Skum af Hundes
        Glubske Mundes
        Hvide Fraade,
        Snogebraade,
        Paderokke,
        Mørkets Kokke
        Alt ved Flammen
        Kogte sammen.
Blanded efter Hexeskikken
        Trylledrikken,
Som beruser, som bedaarer
        Hedins Hjerte.

        Fuld af Smerte
        Vore Taarer
Monne Flammerne bedugge;
Men de kunne dem ei slukke.
See, da lod vi Skyen tømme
        Regnens Vande,
Saa de røde Helvedbrande
        Maatte svømme.
        Asken blanded
        Sig med Vandet;
Men de rænkefulde Trolde
Monne Drikken dog beholde.

        Derfor sender,
        Til dit Leie
        Nu skjøn Freia
        Dine Venner,
Alferne, som ømt skal tysse
        Dig og kysse
Dine Øine, før du vækkes,
        Før af Graaden -
        De bedækkes
        Over Daaden.

Sov da sødt og sov da stille,
        Fagre milde.
        Blonde Hilde!
        Livets Glæder
Skal i lette Rosenklæder
End engang forbi dig dandse
Og den faldne Uskyld krandse;
Alle Ønsker skal opfyldes.
Alle Minder skal fremtrylles;
        Haabet male
Skal dig sommergrønne Dale,
Hvor af Tusinder du hyldes
Med din Hedin, med din Mage;
Gyldne Billeder skal drage
Smilende for dine Blikke.
- Tys, men var det Hanen ikke,
        Som vi hørte?
Natten viger, den Beslørte;
Alt det dages i Naturen,
Duggen drypper ned af Muren,
        Vi maae svinde.
Men en Rose skal du finde
Paa dit Leie, skjønne Qvinde;
Naar den visner; skal du græde
        For din Glæde.
</body>
</poem>

<poem id="kaalund2018061915">
<head>
    <title>Gensynet</title>
    <firstline>Lavt flagrede Svalen</firstline>
    <source pages="83-94"/>
    <quality>korrektur1,kilde,side</quality>
</head>
<body>
Lavt flagrede Svalen,
Det varslede Byger;
Og Solen i Østen
Sig kobberrød hæved,
Det varslede Storm.
Dog vandrede frem
Den dristige Jæger;
Men mørk var hans Pande
Som Himlen foroven,
Da kaldte en Stemme:
,,Ung Hedin, ung Hedin!''
Og see, for hans Øie
Stod Golna, den høie,
Den mægtige Qvinde.
Langt skjønnere tyktes
Hun Helten end før.

Det skinnende Slør,
De luftige Klæder
I hæstlige Vinde
Som Vingerne klapred,
Naar Trækfugleskaren
Sig kaster paa Sletten.
Et skummende Guldhorn,
Som funkled i Solen,
Og snart blev fordunklet
Af Drivskyers Masser,
Hun hæved i Haand.

,,Vel mødt og vel kommen,
Du Kæmpe fra Fjeldet!
Saa sang hun. Fra Glommen,
Fra Nidarosvældet
Jeg Hilsen dig bringer.
To Somre er siden,
Du drog nu i Striden;
Thi siig mig, hvad Hæder,
Paa Hav og paa Heder,
Du vandt mellem Landser
I Heltenes Flok.''

,,Min flagrende Lok
Kun Elskov bekrandser,
Gjensvarede Hedin.
Min Hæder er liden;
Den drømmer i Balgen
Med Sværdet, o Golna.
To Somre du nævned -
Ha, Thor, hvor er Tiden
Da bleven! den løber,
Som Vand gjennem Haanden,
I Kjærligheds Favn.''

Men Qvinden lo haant:
,,Mig kjeder, at tale
Om Leg og om Elskov.
Fra Vesterhavs vilde,
Ombrusede Klitter
Jeg kommer, o Yngling.
Der stod jeg i Stormen,
Blandt Bølgernes Dundren,
Og saae over Havet,
Da Solen steg op.

Til strandede Vrag
Jeg læned mit Hoved,
Og fulgte med Øiet
En Snekke, som kæmped
Sig Norden om Skagen
Mod Vind og mod Strøm.
Fra Seier og Hæder
Den vendte tilbage.
En Guldkrones Takker
Der spilled i Solens
Den smykked Kong Hognes,
Din Fostbroders Hjelm.''

,,Kong Hogne, qvad Hedin,
Skal være velkommen!
Hans Rige jeg vogted,'' -
,,Og lokked hans Datter,
Lo spottende Golna;
Heel dunkel er Lunden,
Og kjælent er Mosset.
Men skarpt Sigurlina
Med Øiet dig fulgte;
Og neppe hun hviler.
Før nedrigt hun sværter
Den fremmede Gjæst.

Ha, spar kun at klemme
Med Haanden om Sværdet
Til Hjemkomstens Høitid,
Naar Kæmper et Drapa
Skal sjunge om Hogne,
Men trække paa Skuldre,
Og hviske foragteligt
Om dig og din Færd!''

Da hæved sig Hedin,
Og svared: ,,Ved Odin!
Med Sværdet et Drapa
Jeg snarlig skal sjunge,
Og lyt skal det klinge,
Saa Ørhinder springe,
Saa Øine skal gnistre
Paa Kæmperne bistre.
Jeg frygter ei Hogne;
Med ham tør jeg maale
Mig dristig i Kampen.
Og var han nu ikke
Min Fostbroder vorden,
Jeg plukked med Sværdet
Af Hjelmen hans Krands
Da smilede Qvinden
Og mæled: ,,Du Daare!
Til Fostbroderskabet
Kong Hogne dig lokked;
Og Laxen fra Norge
Ved slugen paa Krogen.
Nu maa den vel sprælle
Til Latter i Græsset,
Til Latter for Drenge.
To Somre du sad
Og vogted hans Hal;
Men smal bliver Takken,
Naar haanligt med Nakken
Snart Konningen kneiser
Og spottende spørger.
Hvorfor du ei reiser,
Hvorfor at du sørger.

Du ryster med Tvivl
Dit Hoved, du Svage!
Ja, reis da fra Norden
Jo før og jo heller,
At Frost og at Snue
Skal ikke dig true!
Saa er du da vorden
En Drømmer, hvis Minde
Skal sporløst forsvinde,
Som Duggen fra Jorden.
Ja, bort skal du flytte,
Til Syden, hvor Hjorden
Omgræsser din Hytte.
Blus der kun som Tønder,
Godhjertige Svage,
Paa smægtende Hynder,
I søvnige Dage;
Og skræm dine Unger,
Hvergang at du sjunger
Om Kraften i Norden!

Du rynker din Pande
Og rødmende slaaer
Mod Støvet dit Øie -
Kom sid ved min Side
Og drik af det blanke.
Det funklende Horn;
Det klarer din Tanke.
Og Alt skal du vide,
Og Alt skal du fatte,
Og undrende skatte
Min varslende Sang.''

Da bøied sig Helten,
Da greb han om Hornet:
Det syded og skummed,
Det klukked, men slukked
Ei Harmen i Barmen,
Skjøndt Bunden han vendte
Mod Himmelens Bue,
Mens om den Beruste
De hvirvlende Vinde
Langt vildere bruste.
Op slog han sit Øie:
Der kneised den høie.
Alvorlige Qvinde.
Han stirred og studsed;
Thi skjønnere blussed
Hun, medens hun sang.

,,Paa Jorden kan Intet
Med Seieren lignes,
Med Heltenes Seir!
Og salig den Kæmpe,
Som Verden beundrer,
Imedens han træder
Dens Nakke i Støvet.
Saa henfarer Stormen
Paa himmelske Marker;
Til Blomsten og Ormen
I Støvet den sparker,
Og Egen sig bukker.
Ja, Yngling, du sukker
Alt henrykt ved Tanken:
At være den Første,
Den Mægtigste, Største,
Hvad vilde du give? -
Hvad vilde du give,
Hvis Lodden blev din?

Det er ikkun lidt,
At du tør dig maale
Med Hogne, og byde
Ham trodsig til Striden;
Tit Rygte maa straale,
Som Sol gjennem Tiden,
Til fjerneste Zoner.
De nordiske Kroner
Skal straalende pryde
Erobrerens Isse.
Du spørger om Raad!
Ha, Mand, skal en Qvinde
Om Veien dig minde!
I Helteblod hærdet,
Hvor Skyen er spaltet,
Usynligt dig Sværdet
Selv tilbyder Hjaltet;
Saa grib det paa Tilje.
Det Sværd hedder Vilje,
Det Sværd hedder Daad.

Derud paa de vilde,
De brusende Bølger
Bortføre du Hilde;
Naar Dronningen følger,
Du styrte i Havet
Den giftige Qvinde;
Da har du med hende
En Slange begravet.

Saa drag imod Norden
Paa Snekken fra Fjorden,
Og Vikingeflokke
Dit Rygte skal lokke,
Som Rov samler Krager.
Naar Hogne dig møder,
Da spørg, om han tager
Mod klingende Bøder,
Og om han vil vige
Dig Trone og Rige.
Og skjælder forresten
Den Opbragte vredt,
Da sko du Helhesten,
Mens Jernet er hedt.''

,,Ha, Golna, jeg svimler,
Af Syner det vrimler
I Hjertet og banker
Af blodige Tanker.
Med Drikken du Modet
Mig gyder i Blodet!
Det bruser og syder
Mig og for mit Øre.
Ja, Alt hvad du byder,
Skal kjæk jeg udføre!
Om hen over Grave
Jeg svimmel skal rave,
Og miste Valhalla
Og alle og alle
De taagede Glæder;
Den fristende Hæder,
Den maa jeg nu have! -

Men sælsomme Qvinde,
Jeg fatter dig ikke!
Naar skal mine Blikke
Dig atter gjenfinde?
Naar løses mig Gaaden?''

Med Haanden oprakt,
Hun svared: ,,Naar Daaden,
Naar Alt er fuldbragt!''
</body>
</poem>

<poem id="kaalund2018061916">
<head>
    <title>Bortførelsen</title>
    <firstline>Taus Hilde sad blandt sine Mø'r</firstline>
    <source pages="95-99"/>
    <quality>korrektur1,kilde,side</quality>
</head>
<body>
Taus Hilde sad blandt sine Mø'r.
        Da klang en Lyd,
Da rasled det ved Borgens Dør
        Med Sværd og Spyd.

Ind styrted Hjarands Søn med Iil,
        Med blottet Haar.
,,Kom, raabte han i Hallen vild.
        Vort Bryllup staaer!''

,,Ja, Hilde, nu er Isen brudt;
        Afsted, afsted!
Din Faders Kæmper er ei budt
        Til Festen med!''

»Vil du mig følge trofast ud
        Paa vilden Hav?''
Hun svared: ,,Ja, ja som din Brud
        I Død og Grav!''

,,Tak, Qvinde, tak, i Golnas Navn!
        Forlod jeg dig,
Da skulde Valens sultne Ravn
        Fortære mig!''

,,Ak, Hedin, Hedin, aldrig før
        Saa vild du var!
Forfærdet flygte mine Mø'r;
        Hvad vil du? svar!''

,,Har jeg bedrøvet dig? o siig!
        Og paa mit Knæ
Jeg vil jo kjærligt trygle dig.
        Om mildt at see!

,,Ak, men hver kjærlig Bøn er spildt
        I Veir og Vind!
Saa har da Mørket grebet vildt
        Dit Heltesind!''

,,Dog slipper dig din Fylgje ei,
        Blandt Sværdeklang
Jeg følger dig, gaaer end din Vei
        Til Undergang!''

,,Farvel, farvel, min Faders Gaard!
        I Verdens Kreds
Jeg iler ud; ak naar, ak naar
        Mon vi gjensees?''

Da greb han hendes Liljehaand
        Med Hast i sin:
,,De mægtige Skjoldungers Aand
        Er bleven din!''

,,Vi flyve ud som Ørne to;
        Stræk Vingen ud!
Nu skal du lee og være fro,
        Min fagre Brud!''

Saa bar han hende paa sin Arm
        Til Stranden ned;
Men Rosen ved den Skjønnes Barm
        Blev knust derved.

Og hver en Blomst i Heltens Fjed
        Af Dug var vaad,
Og Bølgen langs med Stranden græd
        Sin salte Graad.

Da lød fra Borgen høit en Larm,
        Og Porten gik.
Ud styrted Dronningen i Harm
        Med Hevnens Blik.

Høit funkled Diademets Glands
        I Solens Ild:
,,Stands, frække Qvinderøver, stands!''
        Hun raabte vild.

Men Hedin høit paa Skibets Dæk
        Alt sikkert stod.
Da satte hun paa Toften kjæk
        Sin høire Fod.

,,Bort, raabte barsk han, tir mig ei!
        Ved Asathor,
Du finde skal til Hella Vei
        I denne Fjord!''

,,Jeg raader dig, kom mig ei nær!
        For sidste Gang!''
Men Sigurlina høit et Sværd
        I Luften svang.

''Saa styrt til Rifelheim paa Stand!''
        Klang Heltens Røst.
Det pladskede i Fjordens Vand -
        Saa blev det tyst.

I vide Kredse Bølgen skrev:
        Det er fuldbragt.
Men ud et Lig i Havet drev
        I Purpurdragt.
</body>
</poem>

<poem id="kaalund2018061917">
<head>
    <title>Besindelsen</title>
    <firstline>Tungt og ængstligt drog den kolde</firstline>
    <source pages="100-113"/>
    <quality>korrektur1,kilde,side</quality>
</head>
<body>
Tungt og ængstligt drog den kolde
Østenvind sit Aandedrag;
Som en Helt paa gyldne Skjolde
Segned ned den lyse Dag;
Skumring hviled over Jorden;
Men ved Mundingen af Fjorden
Gyngende en Snekke foer.
Skiferankret faldt fra Bord;
Op ad Skrænterne paa Stranden
Vandred eensom Høvidsmanden.
Bag ved ham hans Skygge stor
Fulgte paa den sorte Jord.
Sludfuld monne Himlen graane,
Og dag Skovens Stamme stod
Sorgens Ven, den stille Maane,
Ak, men den var rød som Blod.

Alvorsfuld paa Heltens brune
Aasyn Smerten skrev sin Rune,
Skrev sin læselige Skrift;
Udad stirred Øiet stivt,
Men det skuede dog ikke;
Indad vendte Sjælens Blikke,
Som naar mod en Klipperift,
Hvor en lønlig Giftflod qvælder,
Vild Forfærdelse sig hælder
Svimmel over Dybets Bred.
Sjælen længtes efter Fred.
Kjærlighed kan Himlen trylle,
Ak, men den kan ikke fylde
Dybet ud. Med drukken Braad
Bremsen døer paa fuldbragt Daad,
Ak, men det gjør Synden ikke.
Den begynder først at stikke,
Naar først Daaden er fuldbragt.

Slukt var Tørsten efter Magt
Dybt i Hedins Bryst. Og Tanken,
Vækket op ved Hjertets Banken
Af sit lange Glemselsblund,
Jog ham gjennem Krat og Lund.
Hør, da skrallede en Latter -
For dans Blik stod Golna atter:
    Men ei deilig som tilforn
    Hult var Øiet, gusten Kinden;
    Stemmen lød som Hvirvelvinden
    Rasler i den frosne Torn.
                <w>Golna.</w>
        ,,Ungersvend,
        See igjen
    Nu jeg gjæster dig her,
        Som jeg loved.
        Dit Hoved
        Forbandelsen bær.
        Ei i Havet
        Begravet
Er Udaadens Frugt.
Giv kun Tid, giv kun Tid?
I Aarhundreders Flugt
Skal din Kind farves hvid.
Du har sveget din Ven,
Du har røvet hans Barn,
Du har givet dig hen
I Forfærdelsens Garn!''
                <w>Hedin.</w>
        Lumske Qvinde,
        Tie, o tie!
        I det blinde
        Raserie
        Jeg dig fulgte;
        Nedrigt dulgte
        Rosenblade
        Denne Rade
        Hexetænder;
Ingen Rynker, ingen Render
        I din Pande
        Saae jeg stande,
        Hver til Gys.
Golna, viis dig i dit sande,
        Ubedragelige Lys!
            <w>Gøndul.</w>
        Golna ei
        Hedder jeg.
Vil du vide mit Navn:
        <w>Gøndul</w> kaldt
        Overalt,
Mætter Ulv jeg og Ravn.
        Loke leer
        Ved min Færd,
        Tidslen groer
        I mit Spor
        Med min D rik
        Har dit Blik
        Jeg forvirret
        Tit Gys.
        Som en Morder
        Du vorder
        Belagt
        Med Foragt,
        Du har svirret
        Og pirret,
Som Myggen ved Lys.
        Æretørst
        Hed jeg først.
        Nu som Nag
        Jeg idag
Kommer atter til Dig,
Som en Navn med sit Skrig
Til det synkende Vrag.

        Noget Stort
        Her paa Jord
Skulde, Yngling, du gjort.
        Fuld af Kraft
        Blev du skabt
Af Alfader og Thor.
        Med Forstand
        Oder Land,
Over Bjerg, over Hav
        Skulde, Kjække,
        Du strække
Din herskende Stav.

        Men du faldt,
        Førend alt
        Du var bleden
        En Mand.
        Nu er skreden
Din Hæder i flygtige Sand.

                <w>Hedin.</w>
        Lumske, sorte
        Ørentvist!
        Sjælens Porte,
        Sjælens Døre,
        Blik og Øre
Har du aabnet ved din List.
        Sandt du qvæder.
        Sandt du spaaer;
        Som Forræder
        Her jeg staaer.
        Lykkens Billed
        Har du stillet
        For mit Øie;
        Men forvildet
        Greb jeg, Blinde,
        I det Høie.

        Ha, men Qvinde,
        Var det ikke
        Dig, som lokked
        Mig at drikke?
        Dig som rokked,
        Listig Troen
        Paa min Ven?
        Giv mig Roen
        Nu igjen!
        Giv mig Glæden,
        Giv mig Freden,
        Som svandt hen!

            <w>Gøndul.</w>
        Nei, betal
        Kun din Daad
        Nu med Qval
        Og med Graad;
        Var ei givet
        I Livet
Dig Frihed og Vilje?
        Hvi klage,
        Du Svage?
Du var Sivet paa Tilje.
        Hvi stod
        Ei du mod?
Du har selv dig vedaaret.
        Ofte blev
        Spindelvæv
Lagt som Plaster paa Saaret
        Hvad du væver,
        Nu galen.
        Dog hæver
        Ei Qvalen,
Og skjuler ei Brøden -
Den følger til Døden.

        Tag en Slurk
        End af Mjøden,
        Bliv en Skurk,
        Bliv en Skjelm,
        Kløv hvert Skjold,
        Kløv hver Hjelm,
        Tag med Vold. -
        Hvad som Glut
        Dig har kyset,
        Skræmmer ei
        Mandens Vei.
        Du har brudt
        Nu med Lyset,
Med den straalende Frei.

        Ved dit Værge
        Du fræk
        Verden sværge
        Nu Stræk:
        Qvinder fly,
        Borg og By
Slaae i Flammer mod Sky;
        Blodet toer
        Dine Spor
Paa den bævende Jord.
        Mørket lønner,
        Det skjønner
Paa Voldsmandens Færd;
Sine blodige Sønner
Har Afgrunden kjær.
            <w>Hedin.</w>
        Ingen Ære
        Lokker meer;
        Døden være
        Skal mig kjær;
        Panden brænder:
        Jeg er træt;
Hvor jeg mig i Natten vender,
        Stormer det.

        Har du Hjerte,
        Ynk min Nød,
        Tag min Smerte
        I dit Skjød.
        Havet skummer
        Høit derude,
        Er en Pude
        Vild for Kummer:
        Længe sovet
        Har jeg ikke,
        Lad til Slummer
        Da mit Hoved
        Træt mig lægge
        Paa dit Knæ,
Und mig Ly og und mig Læ!

        Stille, stille, -
        Mig, som Lille,
        Vil jeg drømme,
        Langt fra Savn,
        I min ømme
        Ammes Favn.
        Nyn mig hendes
        Aftensang;
        Lad mig mindes
        Vuggens Gang.
        Amme, kjære,
        Jeg vil være
        From og god. -
        Hvorfor sukker
        Du saa mod,
        Hvorfor dugger
        Mig din Taare? -
        Ak, jeg Daare! -
        Det er Regnen.
        Vildt i Bregnen
        Suser Blæsten;
Det er Sukket, troer jeg næsten.
        Nattens Maane
        I det Høie,
        Freias Øie,
Vilde jeg dig gjerne laane,
        Men bag Skyer
        Mørk du flyer.
        Stormen ene
Suser gjennem nøgne Grene.
        Ak, mig under,
        Qvinde led,
        Mens jeg blunder.
        Du ei Fred.
        Hvorfor trækker
        Bort du Skjødet?
        Haardt mig vækker
        Du ved Stødet. -
        Skal jeg ile
        Uden Hvile
        Om paa Jorden? -
En Forbandet er jeg vorden!
        Ha, jeg gruer!
        Op du springer;
        Med din Finger,
Mørke Qvimde, du mig truer!
                <w>Gøndul.</w>
        Din Dom
        Jeg bebuder!
        Fra Guder
        Jeg kom!
        Forbandet
        Paa Landet
Du er som paa Vandet!
        Hid stævnet
        En Hevner
        For susende Vinde.
        Mod Nord
        Skal dit Spor
Han som Støverhund finde:
        Fuld af Hast,
        Her og hist,
        Uden Rast,
        Uden Rist,
        Skal søge og lede
        Den opbragte, vrede,
        Fornærmede Fader.
        Og briste skal Plader,
        Og Klinge mod Klinge
        Som Staalorme springe.
        Den Tvekamp skal føres
        Til Ragnaroks Tid!
        Men vide skal høres
        Om Hjaddingers Strid.
        Hen Bølgen skal rulle
        Og svinde i Sø,
        Men Kæmperne skulle
        I Kampen ei døe!
        Forbandet du være.
        Som ofred for Ære
        Din Ven og din Mø!
</body>
</poem>

<poem id="kaalund2018061918">
<head>
    <title>Flugten</title>
    <firstline>Nu, saa derud</firstline>
    <source pages="114-120"/>
    <quality>korrektur1,kilde,side</quality>
</head>
<body>
    Nu, saa derud
Paa de vilde, de brusende, skummende Bølger
    I Storm og Slud!
    Jorden forskyder,
    Anger forfølger
    Mig som Forbryder.
    Tryk mig med Harm,
Hav, til din mægtige Barm!

    Jeg er led, jeg er kjed
Af mig selv og af Jorden og hele dens Vrimmel!
    Slyng mig op, slyng mig ned
    Mellem Afgrund og Himmel!
    Spil kun Bolt
Med den Myre, som svimmel
    For Halvgud sig holdt!

        Væk!
Falske Mø, jeg paa Smilet dig fjender!
        Stræk
Ei mod mig dine fristende Hænder!
Er ikke Haabet dit Navn,
    Sneehvide Ravn?
Var det ei dig, som mig loved
Kroner af Guld til mit Hoved?

Klart jeg nu seer, du er sort -
Eller see feil mine Blikke, -
    Er du det ikke?
    Hedder du Minde,
Blege, sørgmodige Qvinde?
    Da er du min,
    Da er du Vikingens Brud!
    Jeg maa derud,
    Ud i Orkanernes Hviin!

Men naar sig Stormen har sat,
    Kom da, du Blege,
Kom i den dødsstille Nat,
Mind mig om Barndommens Lege,
Mind mig om Drømmen, om Hæder,
    Om mine Glæder!

Herlig i henrundne Dage,
Lærte mig Livet en Sage:
    Ømt hos min Mø
    Sad jeg i Lunden;
Nu paa den oprørte Sø
Har jeg den Elskede funden!
Men paa de falmede Kinder
    Taarer nedrinder.

Hilde, blev saa ei dit Navn,
    Da du blev hildet!
Godt du til Vikingens Stavn
    Passer som Billed.
Hvor er din blomstrende Kind,
Hvor er dit sorgløse Sind,
    Hvor er din Sang,
Hvor er din svævende Gang,
    Sletternes Hind?
Svundne med Ungdommens Glæder,
Ak, ved mig usle Foræder!

        Hader
Fjenden du ei af din Fader,
Han, som til Fisken og Krybet
Styrted din Moder i Dybet?
    Han, som har mere -
Røved din Uskyld og Ære?
Hvor kan du kjærligt dig hvile
Op til hans Hjerte og smile? -

Ak, min Valkyrie gyser,-
    Hænderne fryser;
Kom, lad mig kysse dem varm';
Græd du kun ud ved min Barm;
Hæld til min Skulder dit Hoved;
Bedre har fordum du sovet,
Pantserskjæl er mine Fjedre;
Jeg kan ei byde dig bedre.

    Vældige Hav!
Frygteligt voxer dit Bulder!
Som en Triumphvogn benruller
    Over din Grav
Snekken, og Veien har Huller.
Rundtom sig styrte uhyre
Bølger som bidsede Tyre.

    Evigen nu
Vexler den truende Sky,
Svulmer i Luften som Hvalen;
Dunstjetten rider paa Halen;
    Stormen den spalter.
See, hvilke vilde Gestalter!

See, hvor af Skyer hiin Jette
    Troner kan bygge!
Kunde derop jeg mig sætte -
    Taagede Lykke! -
    Held uden Lige:
Konge i Skyggernes Rige!

        Land,
Raaber fra Masten en Mand.
Hvis ikke Synet mig glipper.
Er det de høiskotske Klipper.
Fjernt gjennem Havtaagens Slør
Seer jeg en Gruppe af Øer.
    Der vil jeg vente,
Ret som den speidende Glente.
Der er en viid Horisont,
Der vil fra Fjeldet jeg rundt
Speide, med dig i min Favn;
Indtil min Dommer,
    Mørk paa sin Stavn,
Mørk som Gjengjældelsen kommer.

    Nu saa faer vel,
Hæder og Lykke og Held!
Drømmen om herlige Dage!
    Straalende Sage,
    Søqvabeks Mø,
Udslet mit Navn med din Finger;
        Døe!
Bedre, end Nidding, dog klinger!

    O, jeg Fordømte!
Jeg, som i Vanvid udtømte
    Lidenskabs Ruus!
    Styrter og knuus,
Knuus mig, I Klippernes Klynger!
Letter min Sjael, mens I tynger!
        Vee!
Hilde, du maa ikke see
Smerteligt ind mig i Øiet;
Er ikke nok jeg alt bøiet!
Dog kan i Stormen jeg lee,
    Være fornøiet.

    Seer du, min Brud,
Seer du i Øernes Gruppe
    Bøier sig ud
Forbjerget, mørkt som en Gubbe
    Maagen og Ørnen,
Vildanden lægger sit Æg
    Skjult under Tjørnen;
Den er den Skaldedes Skjæg.

Brændingen hvirvler om Skibet!
Stort er det fredløse Havs
Boblende Billed paa Livet.
    Fjeldet staaer taus;
Sorgfuldt det Hovedet sænker!
Hvad mon det tænker?
</body>
</poem>

<poem id="kaalund2018061919">
<head>
    <title>Hjaddingernes Strid</title>
    <firstline>Hvo er det, som vanker</firstline>
    <source pages="121-128"/>
    <quality>korrektur1,kilde,side</quality>
</head>
<body>
Hvo er det, som vanker
Hist paa Jyllands Banker?
Øiet har ei Taarer;
Men i spændte Aarer
Paa den høie Pande
Seer man Smerten stande;
Arm er snoet i Armen
Over Kæmpebarmen.

  Ak, det er Hogne. -
  Hjem er han kommen,
  Dræbt er hans Dronning,
  Datteren røvet.
  Fosterbroderen
  Hende forførte. -
  Budskabets Byrde
  Bøied ham ikke;
  Høiere kneiste
  Hans Hoved i Harm.

Neppe til at kjende,
Taus blandt sine Svende
Gik han paa sin Snekke
Op og ned ad Dække.
Efter ham, som flygted,
Spurgte han, og Rygtet
Peged over Søen
Op til Klippeøen.

  Seilet da strammed
  Meer han i Stormen,
  Ørkenøesveien
  Ørnen ham viste,
  Hevnens Harpyer
  Fulgte som Haier,
  Medens med Bougens
  Brusende Bølger
  Snekken skjød ind i
  Klippernes Skjul.

Men paa Fjeldets Tinde
Stod en Mand og Qvinde;
Og sin blege Datter
Kjendte Hogne atter,
Kjendte Gjerningsmanden.
Da skjar Drotten Tanden,
Knyttede med Bæven
Mod sin Fjende Næven.

  Høit lød til Bølgens
  Larmen hans Latter.'
  '',Ha, red vort Venskab
  Vær mig velkommen.
  Fostbrødre favnede
  Følges i Døden.
  Glad vil jeg give
  Gudernes Glæde,
  Naar du mig følger
  I Nastrons Nat!''

Da fra Klippen hasted
Hilde ned, og kasted
Sig til Faderbarmen,
At formilde Harmen.
Vildt man skued flagre
Haaret paa den Fagre.
Til hans Knæ hun klynged
Sig af Sorg nedtynget.

  ,,Fader, o Fader,
  Ak, skal du finde
  Saadan din Datter;
  Svar mig, o svar mig!
  Hevn paa din Hilde
  Daaden af Hedin!
  O, men saa staae ei
  Stiv svin en Støtte,
  Kold ved mit Kjærtegn;
  Kald mig dit Barn!''

,,Ha, for den Forræder
Skammeligt du beder!
Lad din Moders Dræber
Kysse dine Læber.
Qvindeskjold behøver
Kun slig Ærerøver;
Knap har Hunden glammet,
Kruber Ulv bag Lammet.''

  Men med de milde.
  Sørgende Miner
  Bønlig bad Hilde:
  ,,Hør mig, ved Baldur!
  Drot, vil du dræbe,
  Grusomt din Datter!
  Tilgiv, o tilgiv!
  Taarer skal takke,
  Salige Dage
  Lønne din Daad!''

,,Veed du, svage Pige,
Ei hvad Hevn vil sige?
Fatter ei dit Hjerte
Min uhyre Smerte?
Gaa du, feige Qvinde!
Kys og klap min Fjende!
Nastrons Dyb med Latter
Priser slig en Datter.''

  Hilde han stødte
  Bort, som naar Havet
  Kaster tilbage
  Høislettens Kilde.
  Op for hans Røst
  Foer Fugle fra Neden,
  Liig for en Høstvind
  Visnede Blade
  Stige mod Skyen
  Og synke igjen.

,,Hedin, hør mig kalde!
Du og jeg skal falde!
Siig mig, hvor du skjuler
Dig i Klippens Huler?
Frygter du, den gamle
Bjørn skal Kraften samle?
Helt, med Niddingsnavnet,
Før ei Mod du savned.''

  Da af sit Hoved
  Hedin rev Hjelmen;
  Frem imod Hogne
  Sprang han fra Fjeldet:
  ,,Konge, han raabte,
  Kløv med din Klinge
  Fjenden, som fræk dig
  Frygteligt krænked
  Dræb mig, til Døden
  Længes mig dybt.''

,,Nei, ved Hevnens Magter
Dine tomme Fagter,
Nidding, ei mig smelte.
Opstil dine Helte.
Har en Gnist af Modet
Du endnu i Blodet,
Lad da kjækt mod mine
Dine Sværde hvine.''

  ,,Navn af en Nidding
  Nævner for tidt du,''
  Svared den Stolte
  Skamrød og stilled
  Kæmper til Kampen;
  Skjoldet han kasted
  Rask paa sin Ryg, og
  Rasende Striden
  Braged i Brændingens
  Døvende Bulder:
  Hedin mod Hogne
  Og Hær imod Hær.

Men paa Kampen skued
Hilde bleg og grued.
Som en Blomst hun hælded
Sig udover Fjeldet.
Op fra Bølgedalen
Dukked søvnig Hvalen,
Lyttende med Undren
Til den høie Dundren.

  Sælsomt er Sagnet.
  Dybsindig Sandhed
  Gjemmes i gamle
  Halvglemte Gaade:
  Striden, som stredes af
  Oldtidens Sønner,
  Manglede Maalet;
  Mildt dog omslyng'des
  Kraften den vilde
  Af Kjærlighed.

Vidtberømt i Tiden
Nævnes Hjaddingstriden;
Hildurs Leg den vilde
Nævntes efter Hilde.
Kjærlighed i Nøden
Fulgte trofast Brøden;
Aldrig skal hun glemmes,
Medens Harper stemmes!
</body>
</poem>

<poem id="kaalund2018061920">
<head>
    <title>Hildes Klage</title>
    <firstline>Stille, du larmende Brænding!</firstline>
    <source pages="129-135"/>
    <quality>korrektur1,kilde,side</quality>
</head>
<body>
Stille, du larmende Brænding!
Hører du ikke, jeg beder!
Hvor kan du nænne at vække
Mine hvilende Helte!
Hjælp mig, stormende Nordhav,
Hjælp mig heller at dysse
Hedins brændende Pande
Ind i den qvægende Ro!

Stakkels Fader! din Pude
Er nu den nøgne Klippe.
Øernes mægtige Konge!
Har paa de gamle Dage
Du ei en bedre Seng?
Kan du ei byde Stormen
Ære dit kronede Hoved?
Prægtigt er dog dit Purpur!
Nys, i Drømme, mig tyktes
Ængstligt, at det var Blod af
Dig og Hedin, at Begge
Kløved hinandens Isser.
Ha, men Drømmene lyve!

Lytte til eders Aande
Vil jeg, med ængsteligt Øre.
Hvorfor ere I kolde?
Hvorfor sige I ikke,
Før I slumre, Godnat?

Frygtelig Angst mig griber!
Sidder jeg ei paa en Valplads
Mellem blødende Helte!
Vil ei Nogen mig trøste.
Vil ei Nogen afbryde
Dødens trykkende Tavshed,
Uden, blandt kolde Klipper,
De atlantiske Storme?

Arme, arme forladte,
Grædende Kongedatter!
Myrdet ligger din Elskt. -
Herlig som Morgensolen
Paa de cimbriske Høie
Bar han, og stolt hans Tanke
Steg over Falkens Bane!
Let, som Skovenes Raabuk,
Naar den lytter i Vinden,
Kraftig, som Kampens Ganger,
Naar med flyvende Manke
Frem den stormer i Striden,
Kneiste han mellem Helte!
Ak, nu er det forbi!

Klam er Haanden, som klapped
Hognes Datter paa Kinden,
Som mod Skyerne kasted
Høit den skinnende Landse;
Nu kan et Barn den bøie!
Fældet er Klippens Ørn!

Men, din sørgende Fylgje,
Hun forlader dig ikke!
Vandrede jeg i Lysets
Evigt straalende Bolig,
Styrkedes du til Nastrond,
Vilde jeg Knæet bøie
For Alfader og bede,
At han vilde fordømme
Mig til din Qval at dele
Dybt i Afgrundens Nat!

Fader, Fader, din Datter
Vil dig Intet bebreide!
Ak, men hvi skjænked du ikke
Mig din Velsignelse kjæligt?
Uden et Ord til Afsked,
Stødte du bort din Hilde!
Ak, og nu lukker Døden
Læben med Hadets Træk!

Hvor det er mørkt deroppe! -
Blege, tindrende Stjerne!
Fra din uhyre Hvælving
Eensom blinker du til mig!
Kjender du ei skjøn Hilde,
Hende, som smiled gladest
Mellem nordiske Piger?
Nu er til Døden hun viet!
Kun en sørgelig Gravblomst,
Blaaklokken lig ved Lyngens
Knejsende Bautasteen!

Bort, I hungrige Gribbe,
Galgens fjedrede Fyrster,
Aadselfortærere vilde:
Hvilken tjenstvillig Svartalf
Har havt Bud efter eder?
Dækker ei andre Steder
Døden sit Bord paa Valen?
Ere I lækkersultne
Efter de stolte Hjerter,
Som urolige sloge
I de mægtige Barme?
Tørste I efter at drikke
Fyrsternes ædle Blod?

Nærmer eder ei, Grumme.
Spænd ei Kloen, du gridske,
Sværtede Ravn! Med Sværdet
Stække jeg skal din Vinge!

Du kun, sneehvide Maage!
Tør dig fredelig nærme.
Brystet, dunet, du bade
Og den viftende Vinge
I det kostbare Purpur;
Da skal dine Smaaunger,
Naar til Reden du vender
I den gryende Morgen,
Spørge, er det vor Fader
Med de prægtige Fjedre?
Siig dem da, det er Blod af
Hedin og Konning Hogne.
Maage, forglem det ei!

Gjøglende Vanvid, grusomt
Spøger du med den Arme!
Himlens styrende Magter,
Fryde I eder ved Ormen,
Som sig vaander i Støvet?
See, mine Hænder jeg vrider!
Men I forbarmes ikke!
Spøge og lee deroppe
I de skinnende Sale,
Vil ikke høre i Stormen
Hildes klagende Røst!

Giv, o giv mig tilbage
Elskeren og min Fader!
Væk dem atter til Livet!
Væk dem, om blot som Skygger,
Blot som Gjenfærd, og lænk mig,
Lænk mig med evige Kjæder
Her til Fordømmelsens Fjeld!

Alt det dages i Østen!
Ha, forblænder mig Vanvid!
Blusse ei Hedins Kinder?
Rødme ei Hognes Læber? -
Elle r er det kun Solen,
Som dem straalende farver?
Nei, de leve, de aande,
Vækked af mine Kysse,
Vækked igjen til Livet,
Til den rastløse Kamp!
</body>
</poem>

<poem id="kaalund2018061921">
<head>
    <title>Valkyrierne</title>
    <firstline>Lystig afsted</firstline>
    <source pages="136-138"/>
    <quality>korrektur1,kilde,side</quality>
</head>
<body>
Lystig afsted,
Over Bjerg, over Bølger!
Rædsel vort Fjed
Ilende følger,
Qvinde og Mand
Stridskøllen øder,
Knækker som Tand
Hjelme som Nødder,
Ud springe Hjerner,
Hvide som Kjærner,
Ulvene logre
Ved det at see,
Medens vi skogre,
Medens vi lee.

Sværdene surre,
Heltenes Flok
Springer som Burre
For Drengenes Stok;
Raslende Spyd,
Kampen dernede,<note>dernede] deroede</note>,
Herlige Lyd!
Den er vor Glæde,
Den er vor Fryd!

Hil! Hil!
Gøndul, du Stærke,
Her, kan vi mærke,
Drev du dit Spil!

Nede paa Øen
See vi to Helte!
Deilig er Møen,
Som vil dem smelte.
Hevnen og Brøden,
Fjender til Døden,
Enes ei maae!

Slaae! Slaae!
Kløv ikkun Panden
Hver paa den Anden!
Hogne, du Haaret
Gyldent har baaret,
Nu er du graa!
Hedin, den stolte
Yngling, det voldte.

Dø! Dø!
Solen skal Begge
Atter opvække!
Spild kun din Klage,
Grædende Mø!
Atter vi drage
Bort over Sø.
Over Jorderigs Ø,
Over Have og Bjerge
Blodigt vi hærge
Ved Skjoldenes Klang!
Jordlivet sværge
Vi Undergang!

Hil! hil!
Gøndul, du Stærke!
Godt, kan vi mærke,
Drev du dit Spil!
</body>
</poem>

<poem id="kaalund2018061922">
<head>
    <title>Kampen endes</title>
    <firstline>Aarhundreder forsvandt. Paa Oldtids Grav</firstline>
    <source pages="139-144"/>
    <quality>korrektur1,kilde,side</quality>
</head>
<body>
Aarhundreder forsvandt. Paa Oldtids Grav
Steg nye Slægter frem med nye Drømme,
Op dukked Jorden, som af Syndflods Hav,
Af Folkevandringernes store Strømme;
Den vilde Attila hensmuldret var;
Glemt var Alaner, Hunner og Tartarer;
Med Frelserkorset bæved sig Ansgar
I Norden for de studsende Barbarer.

Aarhundreder forsvandt. Et Aandedræt
Kan nævne hine Talløse af Dage.
Hen over Kløften springer Tanken let;
Men svimlende den vender sig tilbage;
Den mindes, at den selv er kun en Drøm,
Et Fnug i Hvirvlen, seer fra Livets Tinde
I svundne Slægters Grav, seer Tidens Strøm
I Skum som et uhyre Vandfald svinde.

Vel kan vi tælle Navnene, som blandt
Den glemte Mængde trodsed Tidens Vælde;
Men Taarerne, som ud til Havet randt,
Dem kan den Evige kun hisset tælle,
Han, som har skabt de Millioner Liv,
Som os Historien med Gru opruller,
Henslæbte til Tyranners Tidsfordriv,
Optegnede som Nuller kun til Nuller.

Dog bøiet var endnu ei Tidens Ryg,
Skjøndt Seclers Byrde paa dens Nakke hviled,
Endskjøndt dens Børn henveiredes som Myg;
I evig Ungdomskraft Naturen smiled.
Af Vildmands Køllen sprang et Rosenflor,
Og Hænder, krumme af paa Sværd at holde,
Som Barnets, naar det beder Fadervor,
Andægtigt monne sig mod Himlen folde.

Ja, hellige Natur! op til dit Bryst,
En Søn af milde, af oplyste Dage,
Jeg hælder mig med dybtbevæget Lyst,
Og skuer paa hiin dunkle Tid tilbage.
Lad Harpens Toner fuld af Harmoni
Hvert fredløst Hjerte lære fromt at haabe.
At hæve Blikket fra den Strøm, hvori
Jeg selv engang skal svinde som en Draabe!

En sagte Morgenlustuing vifted fra
Det, som en Drøm i hine Dage kjendte,
Frugtbare, guldrige Amerika;
I Østen Dagen høit sin Fakkel tændte.
Da hæved sig paa Horizonten hvidt
Et Seil bagved de klippede Hebrider,
Der hvor Atlanterhavet strakte frit
Sit grændseløse Speil til tvende Sider.

Og nærmere en prægtig Snekke kom.
Som Fredens Due Skyen fløi derover,
Og underfuldt i Kreds paa Kreds derom
Som Glorier sig slynged Havets Vover;
Ved Kjølen Skummet hang som Perlesnor.
Med Psalmer hilsede man Dagens Stjerne,
Fra Kæmpebarme lød det dybe Chor,
Og Morgenvinden bar det i det Fjerne.

Ved Ørkenøerne, bag Øen Hæ,
Løb Snekken ind og kastede sit Anker.
I Stavnen, hældet op til Korsets Træ,
Sig hviled Høvdingen i dybe Tanker.
I Øiet funklede en Herskeraand,
Og Kraft og Mildhed troned paa hans Pande
Det var den norske Olaf Drygvason,
Som drog fra Syden hjem til Nordens Strande.

Fra Snekken paa den nøgne Klippekyst
De christne Kæmper med Kong Olaf stege.
Da skued de ved Straalerne fra Øst
I Kamp en Hær af Helteskygger blege.
Som Hevnens Aander fremmest stred de To,
Med tunge Slagsværd hugged de iblinde -
Med Seclers Alvor, med forstenet Ro;
Taus saae fra Buskene en dødbleg Qvinde.

,,Tael! raabte Drygvason, og standsed bradt,
Du vilde Hær, est du af Trolddom bunden?''
Da lød en Stemme som fra Gravens Nat,
Og Hedins Skygge aabned langsomt Munden:
,,Ærgjerrighed og Hevn til Kamp os drev,
Forbandelsen paa vore Isser hviler,
Ved Qvæld vi af hinanden myrded blev,
Ved Morgen hver til Kampen atter iler.

Femhundred Aar ophørte ei vor Strid,
Femhundred Vintre stivnede vor Aande;
Om Jorden grønnedes, om den var hvid.
Vi mærked ei for Jammer og for Vaande.
Kong Hogne, mindes jeg, hiin Gubbe hed,
Mit eget Navn har jeg forglemt i Sorgen.
Til Ragnarok vi kæmpe uden Fred,
Men hvor er Natten, som har ingen Morgen!''

Saa taled Skyggen. Sværd mod Sværdet klang,
Som Grene rasle høit i Vintrens Øde.
Fra Hognes Øine Vredens Funker sprang,
Og Negl og Skjæg var voxet som paa Døde.
Bleg Hildur sad; men Haarets rige Krands
Ei Secler falmede, skjøndt Hjertet iisned;
Den straalede endnu med gylden Glands
Som Evighedens Blomst, naar den er visnet.

Da hæved Olaf Korset i sin Haand,
Og herlig blussed han i Morgenrøden:
,,Fred med hver vildledt, med hver rastløs Aand,
I Herrens Navn, som gik for os i Døden!
Fred med hver Sjæl, som i den dunkle Tid
Ei salig saae et Glimt af Himmelslammen!
<w>Fred med de vilde Lidenskabers Strid</w>,
<w>I Jesu Navn!</w>'' og Kæmper svared: ,,Amen!''

Og bradt som Taage, underfuldt at see,
Sank Hilde sporløs med de blege Helte,
For Herren bøiede de Christne Knæ,
I Taarer saae man Trygvason at smelte. -
Bort foer han atter paa det vilde Hav.
Men seent i Tiden skued Nordens Skipper
Paa Hedins og paa Hognes Heltegrav
Et Kors at kneise paa de øde Klipper.

Forsvundet er nu atter tusind Aar.
Som Løget, der i Pyramiden grønnes,
Det gamle Sagn i Foraarsblomster staaer,
Og rører det et Hjerte, nok jeg lønnes.
O store Gud, lad stedse Enighed
Og Troskab samle Kræfterne i Norden!
Udbredt er Christendommens milde Fred,
<w>Men Gøndul er ei død endnu paa Jorden!</w>
</body>
</poem>

<poem id="kaalund2018061923">
<head>
    <title>Mythernes Transfiguration</title>
    <firstline>Det bankede høit paa Valhals Dør</firstline>
    <source pages="145-154"/>
    <quality>korrektur1,kilde,side</quality>
</head>
<body>
Det bankede høit paa Valhals Dør,
Det klang saa lydt i hver Halle.
Og stille lyttede Odins Mø'r,
Fra Bænk sprang Aserne alle;
Tre Gange hørte de Heimdals Horn
(Saa sælsomt blæste han ei tilforn )
Ud over Verden at gjalde.

Da strømmede alle Einherjer ind
Fra Kampen ude i Gaarden;
(Saa bruser Havet i Hvirvelvind).
De ventede Nyt fra Norden.
Fra Bravallaslag stod Hildetand
Hos Ring og Hakon og Gorm og Dan -
Og Helge fra Isefjorden.

Men Odinløfted sit Spyd fra Væg
(Man monne det Gungnir kalde)
I Baggrunden holdt sig Loke bleg
(Før larmed han meest af Alle),
Taus spændte Vidar paa Fod sin Sko,
Skjøn Freia sukked, men Skade lo;
Paa Ragnarok tænkte Alle.

Saa banked det atter, men ei med Lyd,
Som Træormes Tand paa Kiste;
Som Hamren ei, der smeder Spyd
Med Funker og røde Gniste -
Saa banke Sjæle paa Paradiis,
Saa banker Bølgen paa haarden Iis,
Naar den i Vaaren skal briste.

Og op sprang alle de Porte bradt
Mod Jordens Bjerge og Dale;
Et Lyshav blænded som Sol bag Nat,
Naar Morgenhanerne gale;
En Hær af Lysalfer, Par ved Par
(De vidste ei, at det Engle var)
Sig nærmede Guders Sale.

Den slynged sig hen som et Liljebed,
Hvert Øie ligned Kjærminden;
De Hoveder bølged som gyldne Sæd
Med tusind Vipper i Vinden.
Forundret Guderne saae det Syn
(Saa blændes Menneskets Blik af Lyn),
Men rød blev Loke paa Kinden.

Hen Toget gik over Bifrostbro;
Foran kom Englene trende:
Den christne Kjærlighed, Haab og Tro -
(De holdt hverandre i Hænde).
Blandt Hedningguder lød Seraphsang;
Dem tyktes, som fra en Drøm engang,
At skulle Tonerne kjende.

Fra Jordan, lød det hellige Chor,
Som Paradiisfugle vi komme.
Nu juble Himmel, nu juble Jord,
Thi Mørkets Time er omme;
Nu skulle de Blinde Synet faae,
De Døve høre og Halte gaae;
Thi bønhørt ere de Fromme?

Paa Korset er Verdens Frelser død;
Han led for Menneskets Brøde.
Men Paaskemorgen han Graven brød,
Og splittede Nattens Øde!
Klart lyder hans evige Sandhedsord.
<w>En eneste Gud i Himmelen boer</w>,
<w>Som giver selv Ormen Føde!</w>

Alfader skjules ei meer af Nat;
Han aabner sin Favn for Alle.
Det saligste Maal er Slægterne sat;
De skulle sig Brødre kalde.
Som Stjerner svinde for Morgenens Skjær,
Saa vige Oldtidens Gudehær,
Saa styrte Olymp og Valhalla.

Saa toned Englenes Jubelsang -
Der rulled en sagte Torden -
Og fjernt og fjernere Eccho klang
Dernede fra hele Jorden;
Det braged fra Leire og Sigtuna:
De hedenske Støtter styrted fra
Den blodige Steen i Norden.

Da toned en Klokkeklang i Sky
(Det monne fra Trondhjem ringe)
Saa svinger sig Fuglen ved Morgengry
Med Sang paa dirrende Vinge.
Fra Kæmpebarme brød Hymnen ud:
Vi troe paa den eneste, sande Gud,
Ham Priis og Ære vi bringe.

Da hæved Odinsin Kæmpekrop
Man skued hans Taarer rinde;
Han vandrede ned fra Lidskjalfs Top,
Den mægtige Gjæst hiin Blinde;
I Hallen runged hans tunge Skridt,
Han raabte: ,,Ha, det er kommet vidt,
Skal Kraft for Svagheden svinde!''

,,Kom, dejlige Freia, afklip dit Haar!
Nu skal os Taagerne skjule;
Til Glemsels Mørke vor Vei nu gaaer,
Til Vintrens stormende Hule.
San kom da, Frigga, saa kom da, Thor
Far evigt vel, du herlige Nord,
Du høie, mandige Thule!

,,Udvandre skal nu din Asaflok.
Saa lyder jo sælsomt Sangen.
Naar kommer den store Ragnarok?
Og hvor bliver Verdensslangen?
Naar smedes Loke til Mørkets Fjeld?
Hvor længe skal Baldur boe hos Hel,
Og sidde i Dybet fangen?''

Da lød fra Englenes Læber Svar:
,,Fra Hel er Baldur opstanden;
Det Jesus Christus i Østen var,
Med Tornekronen om Panden.
Han sidder ved Herrens høire Haand
Og vinker som Fromheds lyse Aand
Med Palmen fra Himmelskranden.

Græd ikke, Odin, græd ikke, Frei,
Og Freia, deilige Qvinde!
I Oldtidens Nat, i Glemsel ei
Skal Nordens Guder forsvinde
Af Livets Væld skal I fødes ny;
Bag Mythens taagede Billedsky
Skal Sandhedssolen oprinde.

Saa kast da Billedets ydre Dragt,
Hvor Tanken slumrer i Svøbet!
Med Lysets evige Aand i Pagt,
I har eders Herkomst røbet.
Derfor sank Mennesket ned paa Knæ;
Igjennem Støtten af Steen og Træ
Tilbad den Aanden i Støvet.

Saa sørg ei, Freia, du skal ei døe,
Saalænge Stjernerne tindre!
Saalænge blomstrer paa Jorden Mø,
Du lever i Menneskets Indre!
Men Kjærlighed er dit sande Navn;
Med Guddoms Glæde, med Guddoms Savn,
Din Magt bliver aldrig mindre.

Staa ei saa sorrigfuld, stolte Thor!
Du skal ei glemmes paa Jorden.
Hvor Sandhed slaaer med sit stærke Ord,
Hvor Luften renses af Torden,
Du stride skal i den ædle Kraft;
Thi dobbelt blev Livets Kræfter skabt.
Af Kampen hæver sig Orden.

Du, Odin, hersker i Menneskets <w>Aand!</w>
Nu aabnes dit andet Øie.
Du, Asatyr, med din ene Haand,
For Gud du Hovedet bøie!
Tohændet bliver da <w>Tapperhed</w>.
O blomstrende Frigg, som <w>Frugtbarhed</w>
Du trone paa Jordens Høie!

I <w>Lyset</w> virke den høie Frei,
Og Ægir i <w>Havets Bølge</w>.
Saa Mennesket hen gjennem Livets Vei
I lede, tjene og følge.
Som Straaler samles I skal til Krands
Omkring den evige Skabers Glands,
Og ingen Sky eder dølge.

Selv du, du Himmelens faldne Søn,
Du Livets mægtige Frister!
Frygt ei, o Loke, endnu din Løn;
Din Frihed ikke du mister!
Ved Prøvelsen lutres Kraften først.
Stærkt er det Onde, men Gud er størst;
Han vinker og Himlen brister.

Han vexler Solskin med Regn og Storm,
Ved ham er Skabningen vorden;
Han veed, hvorfor at hiin Midgaardsorm
Skal knuge med Qvaler Jorden;
Den er den samme, som bugted op
Ad Kundskabstræet sin Slangekrop,
I Syden kjendt som i Norden.

Hvad Vola spaade, var ikke Tant;
Engang skal Ragnarok komme.
Og Løgn skal skilles fra Godt og Sandt,
Naar Prøvelsens Tid er omme.
Ta, vee dig, Loke! paa <w>Dommedag;</w>
Der ligger de Saliges <w>Gimle</w> bag,
Og vise er Herrens Domme.''

Saa lød den hellige Englesang.
Paa Knæ sank Guderne alle;
Fra tusind bævende Munde klang:
,,Saa styrt for Eden, Valhalla!
Hvad evigt er, gaaer dog aldrig tabt;
Kun hvad den vexlende Tid har skabt
Som Afgudsstøtten skal falde!'''

Saa seirede Livet paa Oldtidsgrav,
Bort svandt ei Guderne høie:
Gjenfødt de dukked af Tidens Hav;
O, see dem med Aandens Øie!
Mangfoldigt er Lysets Straalebrud;
Men Eet er Lyset og Een er Gud
For ham vi Alle os bøie!
</body>
</poem>

</workbody>
</kalliopework>

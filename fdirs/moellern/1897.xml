<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1897" author="moellern" status="complete" type="poetry">
<workhead>
   <title>Røster</title>
   <year>1897</year>
   <notes>
      <note>Tekst, stavemåde og tegnsætning følger samvittighedsfuldt førstudgaven af <i>Røster</i>, Det Nordiske Forlag, Kbh., 1897; kun åbenbare fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse.</note>
      <note>Dette er en af de ældste digtsamlinger i Kalliope sat med bolle-å og som skriver fællesnavne med små begyndelsesbogstaver. Litteraturhistoriker og sprogvidenskabsmand Svend Grundtvig skriver således allerede i 1860erne, men først med retskrivningsreformen fra 1948 indføres det i almindelighed.</note>
   </notes>
   <pictures>
       <picture type="titlepage" src="1897-p1.jpg">Titelbladet til <i>Røster</i> (1897). ,,Niels Møller / Røster / Digte // København / Det Nordiske Forlag / Bogforlaget / Ernst Bojesen / 1897''.</picture>
   </pictures>
   <source facsimile="11530808145B" facsimile-pages-num="118" facsimile-pages-offset="12">Niels Møller: <i>Røster</i>, Det nordiske Forlag, Kbh., 1897.</source>
</workhead>
<workbody>

<poem id="moellern2017091901">
  <head>
    <title>Annabella</title>
    <firstline>Al min sans er fuld af sommer, solberust i sene høst</firstline>
    <source pages="1-4"/>
    <quality>korrektur1,korrektur2,kilde,side</quality>
  </head>
  <body>
Al min sans er fuld af sommer, solberust i sene høst, 
for den lyse vang jeg mindes, hvor de gyldne blomster står,
og den brune fugl, der røber, hvad den tyste lund fordølger;
og det lette hav jeg kender, hvor det leger under kyst, 
for jeg gøs og lo og brødes, båren frem af bløde bølger, 
og de køle vover skylled mod et hedt og højnet bryst,
søens rene, salte ånde dufter i mit lange hår,
og en lyd af havets sange som en lokkeleg mig følger, 
mens jeg vandrer myg og ene i min faders urtegård.

Se, kastaniens blade gulner, — hånd af lig med mulden lugt,
fra sin stængel mødig drysser rosen vissen, våd og brun, 
og de spæde vinløvranker feberrødt ad muren flyder, 
faldet løv i græsset gemmes, sort og skørt af fæld og fugt.
Ej jeg sørger, om det mistes; bedre gave høsten byder: 
se, med røde kinder vinker æblets gyldenblege frugt, 
grønlig-hvid den fulde fersken lyser gennem tætte dun, 
og en sød og saftig pære af en mosset gren jeg bryder, 
og jeg går og smiler stille under himlens grå pavlun.

Vågen lå jeg nys og hørte, stormens sorte hane gol, 
det er tegn, at året vissent hælder mod sin frosne grav, 
dog, om lyset selv forødes, ej min sommerlykke svinder, 
Elskov lever i mit hjærte, Elskov er min tankes sol!
Se, han byder for min vilje, og med stærke bånd han binder, 
ydmyg bad han, mens jeg lytted, og det lød, som han befol.
Hvor kan jeg med spæde hænder drive bort det dybe hav? —
Jeg, som længes dig i møde, medens lange timer rinder,
til, hvad nys jeg nød, jeg nyder, og jeg giver, hvad jeg gav.

Ræd jeg vendte bort mit åsyn, jorden gynged for min fod,
da du elskovs røde rose bleg og sitrende mig bød;
ej jeg voved den at plukke, ej jeg nænned den at vrage,
isens brand og ild, der isned, skifted i mit bange blod, 
alle stjærner sang på himlen — var det jubel eller klage?
gærne bad jeg dig at blive, ønsked helst, du mig forlod, 
da mit bud du vilde følge, hvad jeg fordred, jeg fortrød, 
og jeg så' dig ind i øjet, og jeg slog mit hår tilbage,
og en fin og flygtig lue gennem alle lemmer flød.

Var det synd, at ej du svigted, var min vilje veg og ond,
da jeg skælved for din styrke, til din lette hånd mig strøg;
lured der en lønlig brøde, da jeg vandred ved din side 
og din arm var om min skulder, og min læbe ved din mund?
Hvem har føje til at vredes? Mig du volded ingen kvide;
i mit sind jeg ene ejer mindet om en fager stund, 
hvert minut på gyldne vinger ilsomt gennem natten fløj, 
aldrig aned jeg, at elskov bød så stærkt med ord så blide,
og med suk af fryd jeg fulgte, hvor de hvide enge røg.

Og det leger i mit hjærte, al min sjæl er lov og sang, 
selv ej savnets kolde hunger øder mine lyse kår,
selv om anden viv du fæsted, har jeg lykken hel i hænde, 
salig smiler jeg i drømme under løvets gule hang,
alle ser mig uden følge, ingen véd, at vi er tvende, — 
er det nu et luftigt minde, var det lyd og liv en gang; 
hvor et frø af lyst jeg lagde, mange lykkefold jeg får - 
ingen øjner livets lue på min hvide pande brænde, 
når jeg vandrer myg og ene i min faders urtegård.
  </body>    
</poem>    

<poem id="moellern2017091902">
  <head>
    <title>Havrøster</title>
    <firstline>Gennem det rugende mørke, hvor aldrig et ildøje våger</firstline>
    <source pages="5-11"/>
    <quality>korrektur1,korrektur2,kilde,side</quality>
  </head>
  <body>
Gennem det rugende mørke, hvor aldrig et ildøje våger —
    ej er der lys over land og ikke en stjærne i sky - 
ud af det skjulende øde og ind i de slugende tåger,
    bag dig et brusende hav og for dig et brølende gny, 
jagende om dig der mumler og vånder sig truende tunger,
    sagte som hviskende vrede og skarpt som skingrende råb,
hylen af gråsorte ulve, der haster og halser af hunger, 
    genfærd, der vidende varer, og havmænd, der høder hvert håb.

Håb? Har du håb om at vinde, når hver en vej er dig lukket?
    Ejer du lyst til at leve? Ikkun det døde har liv.
Gemmer du fryd i dit hjærte, når søen hver glæde har drukket? 
    Lævnes der fred i dit sind, når natten er fuld af kiv?

Lyt, hvor det suser fra havet med råb, der kaldende ægger,
    kluk som af fristende latter, lyd som af bristende suk,
stønnen, som én sig på lagen i dødskval stivnende strækker,
    og jamren, som én sig bøjed under et dræbende hug.
Kender du det, der forfølger dig, rasende råb eller klage,
    lydende latter og hulken, sang eller suk eller harm? - -

Se, jeg har vundet mig rigdom fra oldtidens blegnede dage,
    samlet mig sorte juveler af nætternes skælvende barm, —
nætter, når skyheste hasted mod lavmånens rygende lue, 
    nætter, når fygende vover gråned og stivned til is. 
dage, da jævndøgns-stormen ved solsæt begyndte at true,
    dage, da mågerne årle vejrede død og forlis;
da var der lyd et sekund, og det døved de brydende vover,
    råben af modige mænd, der forbitred i dybet forsvandt,
hvin af de grædende drenge, som vandene hvirvlede over,
    suk af gråhærdede gamle, der spejded mod kimingens kant! 
Trods har jeg dødet og êder, og dirrende læber jeg lukked, —
    dem, der med spilede fingre sig værged, til øjet brast,
dem, der slog armen om brystet og sov og af voven blev vugged,
    alle jeg tog i mit eje og holder dem lige fast!
Stolteste skuder jeg hærged, der sejled hovmodige, trygge,
    frønnede skrog, der dumdristig styred på havet ud, 
enten for ejeren voved af armod sit liv og sin lykke, 
    eller for én sad hjemme, og de måtte lyde hans bud;
selv under magsvejr jeg høsted, når vældige væbnede flåder
    mødtes til dyst og døden hvisled i blinken og brag;
mange jeg kender, hvis liden og lod er forgættede gåder;
    jeg kun og solen, vi véd det: der fejded et skib uden flag!
Mange faldt hede i havet og syded som slukkendes emmer,
    mange med visnende kinder dreves ad dødsplankens vej,
sank og skreg og blev stille, og søen tog deres stemmer, 
    én farer hen til en anden, og alle er ens i mig,
vandrende ind i det dunkle, der hader, sålidt som ynker,
    bårne ad navnløse veje af bundens fordølgende strøm, —
alle med panderne fured af tunge urolige rynker -
    plager dem syn i søvne, og knytter de hånden i drøm? —
alle med lukkede læber og alle med stivnede tunger, 
    blinde, med stoppede øren, dyssed i dybeste blund. —
Dog har det liv, hvad de mæled, det lyder, når søen sjunger,
    råber med dødninge-røster af havets klagende mund;
ud af de brydende søkløfter bobler det, bredes det, stiger det,
    hilser og hidser og kogler og ruller og dundrer og ler,
ind i det dragende hvirvelsug synker det, rives det, viger det,
    klynker og hulker og gurgler og kvæles og kan ikke mer.

— — Ved du, hvad voverne mumler, forstår du den tale, de føre?
    Ikke de ord, der er døde, får lyd gennem bølgernes røst;
sælsomt af søen forvandled de søger forsætlig dit øre,— 
    bøj dig, o menneske, bævende! grib i dit inderste bryst!
Hovmodig var du og lo: de var gemt, dine krybende tanker;
    dåd uden vidne er død og de dunkleste lyster fordulgt!

Ingen kan øjne det had, der stumt i hjærtet sig sanker!... 
    Se, hvor du farer, af søens forrådende røster forfulgt! —
Er der en vogtende viden, og straffer en dømmende hævner?
    Nej! — men omkring dig og bag dig der fylkes en glammende hær, 
alle de lurende tanker, de river af brystet og nævner, 
    røber din ondeste attrå, din løndrift, dit vilde begær,
mismod og avind, der yngled som slimede snoge i hjærtet,
    giftige ord, der skød rod og dryssede frø, da du tav, 
spot, der var veg uden brod, men misundelsens edder den hærded, — 
    hør, hvor det råber imod dig over det hujende hav, 
følger dig, nager dig, svarer dig, minder og klager og varer: —
    hvor vil du fly fra vort åsyn, hvordan vil du dæmpe vort skrig?
Søg kun til dem, der er hos dig, men véd du, med hvem du farer?
    Se dig omkring over dække, gå til dem, du møder kun lig.

Lig i den dukkende forstavn og dødninge-hænder ved roret,
    lig i den kolde kabys og brustne blikke på vagt, 
vågende døde i køjerne, vågende døde om bordet,
    mellem et mandskab af lig er du lænket af havets magt, —
døde og dræbte af dig, så fuldt som du ævned og mægted, 
    myrded af isnende blikke, kvalt af ukærlige ord,
stungne i bryst af det ene forsonende håndslag, du nægted,
    venner, forgifted af glemsel, alle er her ombord. 
Rejs dig, gå til dem, de venter dig — venter til søen forstummer —
    se de mangfoldige vunder, du slog uden sten eller stål, 
tag, hvad du gav dem, den borende sorg og den grådløse kummer,
    drik til den beskeste bærme din utaks bredfulde skål. 
Nøler du, ræddes du, gemmer du blikket bag hænderne både?
    dækker du også de øjne, der dybest i hjærtet bor?
døver du havets røster, der steder din sjæl i våde, 
    nævner din gærning ved navne og giver din tanke ord? —
  </body>    
</poem>    

<poem id="moellern2017091903">
  <head>
    <title>September</title>
    <firstline>Jeg løfter blikket fra min fod</firstline>
    <source pages="12-14"/>
    <quality>korrektur1,korrektur2,kilde,side</quality>
  </head>
  <body>
Jeg løfter blikket fra min fod, 
der ledig træder løv og torn; 
det var som skingred mig imod 
fra skovens brune dale
en frejdig klang af horn; —
den sødlig ramme dvale,
der gør mig veg i marv og sind 
og synet dunkelt dæmper, 
forgår som røg i vind;
jeg løfter blikket fra min fod 
og hilser dig, September,
med dugget spind på gule strå, 
med langvejs lyd og stille sol 
og himlens skære blå!

Du styrker mig til vågen vagt. -
I sommerdagens hede stund
jeg droges af en døsig magt, 
der røved viljens værge
og dyssed den i blund;
jeg gad mig ikke bjærge
men dreves mod en slugen kyst 
med løse, lade hænder
i drømmens blinde lyst.
Du styrker mig til vågen vagt,
du hærder mig og spænder
min hånd til værk, min hu til agt 
og sliber viljens hvasse stål:
jeg styrer farten som jeg vil 
og mod mit eget mål.

Hvis dagen aldrig kunde dø, 
hvis livet var en evig vår, 
hvis verden var en åben sø, 
hvor stormen aldrig træder 
og intet skib forgår;
hvis ej den enes glæder
kan volde andre sorgens gråd,
hvis ikke tusind følger 
har rod i hver en dåd, — 
hvis dagen aldrig kunde dø, 
jeg gik hvor duften bølger 
af røde roser under ø,
og vejed lidet, hvor jeg fór, 
og fanged vel den lette lyst 
og skøtted ej mit ror.

Men bød os verden vrede kår, 
og jager nattens sorte hund
og sluger dagens hvide får,
og syder bratte vover
i vejens snævre sund, —
jeg klager ej derover:
Langt heller dyste ryg mod ryg
og fælles skib bevare
end sejle ene tryg.
Og bød os verden vrede kår, 
vi høster frugt af fare
og hærdes ved vort sår:
Når sjælen råder selv sin færd 
med mande-viljens faste tag, 
får livet rigest værd.
  </body>    
</poem>    

<poem id="moellern2017091904">
  <head>
    <title>Nytårsdigt</title>
    <firstline>Hvem gætter vel den næste dag?</firstline>
    <source pages="15-17"/>
    <quality>korrektur1,korrektur2,kilde,side</quality>
  </head>
  <body>
Hvem gætter vel den næste dag? 
Som søens gang er tidens tog,
og lidet mærke findes bag
for den, der vejen følger, —
et flygtigt skum, som kølen drog,
et lig, som drev, og gods af vrag, -
og for os havets tunge kog,
et liv, som mulmet dølger.

Tag varsel af det gamle år.
Hvad var det råb, som stærkest lød? - 
Et søfald over verden går
og vide vil det drage!
Og om et andet år er fød,
det bringer næppe nye kår,
men strømmen flyder som den flød, -
tilbage og tilbage.

Der kæmper to i varig dyst:
en drift mod ret, en drift mod rov 
der siges: lev, som du har lyst! 
der bydes: du skal bindes! —
Det gælder: hvad er bedste lov? 
Har hvermand ret til jordens høst? 
Er den til deres særbehov,
der intet arbejd mindes?

Der strides mod forskelligt mål: 
om ånd skal hævde sig ved ånd, 
om det skal hedde: ti og tål!
til gode mænd og gæve.
Den ene axets gule vånd,
den anden svinger spir af stål, 
her rækkes frem en åben hånd 
og hist en knyttet næve.

Nu hyler ulv om land og by,
og fyrstens stav er skarpen sværd, 
der høres som et våben-gny,
når man mod vejret lytter;
og borger-sind har ringe værd, 
og axets guld er uden ry,
og lighed går i stodder-færd 
og helst i lave hytter.

Dog er det værd at prøve på 
at tjene under åndens flag,
om end den blev og mødig må
med fattigt følge vandre.
Om selv vi øjner ej den dag
de lade kan dens magt forstå, 
den er dog slægtens bedste sag 
og hellig fremfor andre.

Vi fører varsomt over sø
til andre tiders bedre muld 
vor kundskabs kostelige frø, 
og rolig frem vi stævner.
Vi bringer med et fagert kuld 
af tanker, som skal ikke dø,
en fremtids-arv af lødigt guld, 
og tiden tiden hævner.
  </body>    
</poem>    

<poem id="moellern2017091905">
  <head>
    <title>Sommermorgen</title>
    <firstline>Vindskyggen drager dunkel på det blanke</firstline>
    <source pages="18"/>
    <quality>korrektur1,korrektur2,kilde,side</quality>
    <keywords>sonnet</keywords>
  </head>
  <body>
Vindskyggen drager dunkel på det blanke 
hvilende vand, og dagningskærets luer 
funkler i tusind røde flamme-tuer,
der ind mod skovens grønne dæmring vanke.

Fra hus og hytte stiger frem den ranke 
blånende røg, og der, hvor himlen buer
sit blege hvalv, en flugt af hvide duer 
solgyldnede slår mod markens gule banke.

O fryd, at træde kystens sand og føle 
søvind og sollys over sine lemmer,
og springe glad og gysende til bunden,

og atter stige under sus af køle
mylrende hvide perlers blide stemmer! —
O, sjæl, hvor al din sorg er længst forsvunden!
  </body>    
</poem>    

<poem id="moellern2017091906">
  <head>
    <title>Serenitas</title>
    <firstline>Hjærtets længsel flagrer slagen som en fangen fugl i bur</firstline>
    <source pages="19-23"/>
    <quality>korrektur1,korrektur2,kilde,side</quality>
  </head>
  <body>
Hjærtets længsel flagrer slagen som en fangen fugl i bur;
langlig søger synet over røde tag og sodet mur;
men hvor tårnets snoning tyndes, mod den rene himmels blå
brat det springer og fortabes som en flygtig svunden svale,
og min tanke løber let og glemmer, hvi den brødes så,
bredes som en blomst i dagning, dugget efter nattens dvale.

Klare lys på luftens tinde, gyldenblåning, stråleglans! 
Hvor du funkler over mulde, sommervindens sangerfølge
drager med og vækker bløde fugle-fløjt i lund til lands,
og en talløs lyd af latter bryder frem i brus af bølge,
og et tavl af gyldne linjer leger over søens bund. — 
Hil dig, højlys over lande! Selv i byens bur du kvæger, 
når du bringer, sol- og sanggud! gavmild mig dit blanke bæger,
sad jeg brudt og lå jeg bastet, gør din drik mig fri og sund!

Sund og stærk og rank og rørig! — Var da fordum sygt mit blod?
Nej, men jeg var meget mødig, træt i blik og tung i fod,
bøjet under dagens byrde drog jeg med forbitret sind, 
følte årets vande ebbe, så', hvor livets løv blev gule, 
veg af vej, som den, der vandrer harm og hed med slagen kind,
stirred avindsyg mod høstens snare tog af frie fugle.

Bag mig! — Jeg er vadet over mismods voveløse elv, 
skyggen, der mit hoved hylled, rev jeg sønder som et klæde,
tog et spring og favned dagen, ånded ud og var mig selv,
og jeg går med løftet bryn og smiler sund mod solens glæde.
For det bobler i mit hjærte, og det lysner for mit blik, 
og det røde blod i åren suser som en sød musik.

Hvad om ulven over lammet viser verdens rette lov! — 
Vend da livets hårde vilkår til et mere højt behov! 
Styrk din hånd, at du kan fælde ulven, før den fanger rov!

Er du kun et fnug i vinden, hvirvlet hen en føje stund? —
Vel, lad fare! Børen bærer. Virk imens med hånd og mund;
flyv selvstændig frem med stormen, før den dysses bort i blund!

Er du kun en enkelt dråbe slugt af verdens vilde hav? — 
Våg og virk, og der er langt og længe mellem svøb og grav.
Gør dig til en strøm i havet! Kend din styrke, rejs dit krav!

Er din vilje hård og vågen, højnes ævnen i dit bryst; 
fnuget som en falk kan fare, let i vingen, fri og trøst, 
dråben driver store bølgers hvide brus fra kyst til kyst.

Men lad ske, du ene ejer dråbens lod i havets skød, — 
syng en sang om søens rigdom; tusind suser, hvor du sød,
evig varer havets fremgang, selv om dråben længst er død.

Dog den trøst er ej fornøden: du er én og agt derpå, 
herre til en indre verden, ingen fremmed magt vil nå, 
hæmmes ej af lås og lukke, når du lyster, kan du gå! —

Dybe væld af lyse vande, klare kilde, stærke strøm! 
Se, jeg luder over voven, vugget mod en liflig drøm, 
hvor en fugl i løv, der leger under lette vindes gang, 
fløjter langlig, víst og dristig, hidser lyst, der sælsomt sårer,
ene jeg i sjælens stilhed lyder på den dunkle sang,
ingen véd, hvor hjærtet svulmer, fuldt af jubeltunge tårer.

Tyste lunde, ingen træder, køle lysning, ingen véd, 
her, hvor hellig dæmring bredes, o min tankes dulgte dale!
mod din mur en hær i harnisk, gram i hu forgæves red;
ingen drot i al sin vælde bag din vold tør frit befale;

om han tvang min hånd og tunge, slog mit hår i vejens støv,
hvad han vandt, var lyd i luften, drag i sand af dødmands finger:
men af dybets hvide vande sangens sus som fordum klinger,
og den frie fugl i lunden fløjter bag det lette løv.
  </body>    
</poem>    

<poem id="moellern2017091907">
  <head>
    <title>Sonetter</title>
    <firstline>Her er det gode gamle, som vi kender</firstline>
    <source pages="24-25"/>
    <quality>korrektur1,korrektur2,kilde,side</quality>
    <keywords>sonnet</keywords>
  </head>
  <body>
I

Her er det gode gamle, som vi kender; 
det taler til os med vor faders stemme; 
lad os det ny bag lås og lukke gemme; 
de nye ting er alletider fjender.

Her er det ny som guld i dagens hænder; 
det unge liv og lys kan ingen hæmme;
lad os det gamle inden aften glemme,
og hvis det dvæler, rub og stub vi brænder.

Men det er kun en ringe kunst at slå
sig blindt og lydt til et af disse to
og råbe hurra eller svinge riset.

Den rette vej er vanskelig at gå;
thi smal som knivens egg er dommens bro, 
der leder ind til sandheds-paradiset.


II

Der siges tit, at skønheds falske druer 
har vundet mangen digter guld og gunst, 
endskøndt han ikke ejed nogen kunst;
thi dyd og røde roser alle huer.

Og disse ord er ikke idel dunst.
Men når en bog er hed af lystne luer, 
den prises højt, hvor lidet digtet duer; 
thi den forskønnes af sin læsers brunst.

Men er det kun Alcina's lund, de ser, 
— en øde spejling i den golde luft —
så tit de råber »land!« fra skibets mers,

da vil jeg heller vandre med Homer 
i sangens rene evig unge duft
og søge Miltons kongelige vers.
  </body>    
</poem>    

<poem id="moellern2017091908">
  <head>
    <title>Khamsin</title>
    <firstline>O, ørkenens vind drog ind!</firstline>
    <subtitle>
        <line>Af Clinton Scollard</line>
    </subtitle>
    <notes>
        <note>Gendigtning af Clinton Scollards <xref type="translation" poem="scollard2017091901"/>.</note>
    </notes>
    <source pages="26-28"/>
    <quality>korrektur1,korrektur2,kilde,side</quality>
  </head>
  <body>
O, ørkenens vind drog ind! 
            Khamsin,
ørkenens vind drog ind!
Den blæste fra sydens inderste brand 
fra rygende høje og glødende sand;
og dens kys forkulled det grønne land; 
ørkenens vind drog ind!

Da sygned mandelens unge blad,
og orangen blev runken, der før var rund;
den visnede dervish ej længer bad,
så tør og mat var hans mund.

Fra den magre vægter ej råb der lød; 
hunde blev gale og tuded mod sky, 
den hedende sol som kobber rød
i drivende dæmring red.
Vandsælgeren bag obeliskens ly
sig våndende styrted i sandet ned,
thi hårdt og slunkent var sækkens skind; 
og ørkenens vind drog ind!

Ved den smulrende mur kamelen sank, 
og, o, hvor sørgelig vildt den skreg! 
Minareten, der rejser sig trind og slank, 
i den gullige lysning dirrende flød.
De bad ved dag og ved nat i nød,
men læben, der bad, var tynd og bleg. 
Floden krøb i sin slimede seng
som en dyndet, forvreden og skrumpet streng.
Mulden revned forbrændt som en rind;
og den varende vind, den hærgende vind,
            Khamsin, 
ørkenens vind drog ind!

I den køle moské gik den ind på rov,
hvor folk fandt trøst ved profetens skrin;
dens ånde var ild for den spæde jasmin;
den suged som sot den viv, der sov,
og mænd blev gustne, beruste af vin;
i reden døde de dunede små,
og barnet ved brystet gispende lå.
Da spurgtes et rygte, det svulmed og steg 
fra en skælvende hvisken, vag og veg,
til et ræddeligt råb om en grufuld gæst.
    Der er pest! pest! pest! pest! 
    O, den hærgende vind,
            Khamsin, 
    ørkenens svøbe drog ind!
  </body>    
</poem>    

<poem id="moellern2017091909">
  <head>
    <title>Sonet</title>
    <firstline>Den tyste nat i vide ringe rundes</firstline>
    <source pages="29"/>
    <quality>korrektur1,korrektur2,kilde,side</quality>
    <keywords>sonnet</keywords>
  </head>
  <body>
Den tyste nat i vide ringe rundes
og flyder fra mig, som et hav, hvis vover 
ej nogen søfugl breder vingen over
af længsel båret mod de fjærne lundes

hviskende sorte volde. Sløve mundes 
og sene fødders lyd i luften sover, — 
et sus af sø mod sand, der døsig lover 
den blide hvile, som mig aldrig undes.

Thi bag min snare drømme-skude slæber 
en lav og frønnet båd, hvorfra en røst, 
der ej kan døves, mæler i mit øre:

Vi samler al den dyre tid, du dræber, 
de visne håb og hver forsumpet lyst, 
og har nu snart så meget, vi kan føre.
  </body>    
</poem>    

<poem id="moellern2017091910">
  <head>
    <title>Ørnen og skarnbassen</title>
    <subtitle>(Efter en Aisopisk fabel)</subtitle>
    <firstline>Haren ræd over marken sprang</firstline>
    <source pages="30-36"/>
    <quality>korrektur1,korrektur2,kilde,side</quality>
  </head>
  <body>
I

Haren ræd over marken sprang; 
der var ej ly af træ eller tjørn,
og nærmere, nærmere, nærmere svang 
de susende vinger den sorte ørn.
Hvor fandtes en frelser nær eller fjærn? 
Ikkun en skarnbasse var at se;
i hjælpeløs nød, forvildet af ve
trygled den ham om værn. —
Han sagde: vær bare ved trøstigt mod!.. 
Ørnen slog ned som et brus af fjær; 
skarnbassen løfted sig, der han stod:
vov ikke at komme min hare nær;
den sidder hos mig i lovens læ!
Ørnen gad ikke svare,
den så' til det uselig kræ
og hug sine klør i den bævende hare; 
bort den fløj som et stormende vejr, 
og bag den drypped der blod.


II

Ørnen har bygget sin rede
på højfjældets knejsende væg;
hvor aldrig sig fæster en springende hov, 
der ruger den sine æg.
Men årle den flyver at lede
i grønne dale om rov;
tryg den drager på langvejs færd
og lader sit hjem alene:
hvor findes en fjende fjærn eller nær?

Da pusler det sagte i redens ris; 
æggene røres på sælsom vis
ud mod de yderste grene;
langsomt vandrer de spand for spand,
mens timerne sniger sig sene;
så skubbes de over den lave rand, 
der stryger et glimt i solens brand, 
og de knuses mod dybets stene. —

Men skarnbassen sidder en stund i ro 
og hviles i ørnens rede;
så sejler han hjem til sit ringe bo
og brummer af gammel vrede;
sin vinge han vel må spænde,
han haver så lang en vej . . .
Men hele den tindrende nat til ende 
fløj ørnen om fjældet og skreg.


III

Ørnen er bleven en jaget fugl, 
kan ikke sin yngel værge;
i stejle skove den søgte skjul, 
hvor nøgne fyrre rådner på<note>på] paa</note> rod, 
bag øde, isnende bjærge;
den vogted sin rede i sol og slud 
og gøs af kvide og hunger,
vilde ikke flyve om føde ud, 
inden dens æg blev unger. 

Men nødtes den dog af sin slunkne bug, - 
hvor listig den drog, hvor snart den strøg 
over dalens kedel og markens dug,
hvor vildt den jog, og hvor hårdt den fløj 
tilbage mod redens dunede gem
og tænkte, at ingen det vidste:

hvor solen luned et hjem,
traf natten alene et leje af kviste.


IV

Zevs han sidder i himlens stol 
og råder alverden vide;
hans hånd kan røre den blanke sol, 
hans kåbe er blå som en vårviol
og falder i folder side.

Ørnen fløj til ham tung og mod, 
og sene dens vinger skride; 
begge dens øjne rinder af blod,
kun lidet de fjære prale;
den stedes for gudens hvide fod, 
og så den føjer sin tale:

Er jeg din fugl, da vær mig vagt; 
jeg drives fra bjærg og dale;
de fagre æg, jeg med ve har lagt, 
når fjærnt jeg røgted den sure jagt,
en fjende isønder brød.
Giv mig, o gud! et sted, hvor tryg 
jeg mægter at ruge de arme æg
og bjærge min slægt for død.

Da smiled Zevs i sit sorte skæg; 
med løftet finger han mæled: 
byg din rede her i mit skød!


V

Nu bruser ørnen i højen sky 
og higer mod blodigt bytte; 
dens hjærte skogrer af lyst. 
Då og hare af vangen fly, 
fuglene tier i løvets ly,
og lam hos hunden sig hytte. —

Skarnbassen kendte den stolte røst, 
han roded i muld på hede;
han rulled en kugle af markens møg
og tog den ind til sit lådne bryst, 
slog ud sin vinge og steg fra jord
og brummed af gammel vrede.

Hvem mærked det sorte fnug, der fløj?
Over de hegnede gårdes røg
svimlende stammer forbi han fór,
i dybet blåned den runde høj
og takkede tinder, hvide
af sneens stivnede klæde;
aldrig hans vinge hvile nød,
før solen stod ved hans side
og under ham Zevses sæde.
I luftens guldhav han stille flød, 
og varlig han da lod falde 
kuglen, han bar i sin kralle,
i gudens lysende skød.

Smuds er Zevs en usigelig gru;
op han sprang, som en bi ham stak<note>stak] stak.</note>
og rysted sit purpur led i hu; —
da trillede ned i samme nu 
ørnens æg af hans skød og knak.

Men skarnbassen stod i det dybe blå 
så højt, som selv ikke Zevs kan nå. —
  </body>    
</poem>    

<poem id="moellern2017091911">
  <head>
    <title>Kalypsos ø</title>
    <firstline>Om os regnens røster mangelunde</firstline>
    <notes>
        <note>I indholdsfortegnelsen angives titlen som ,,Kalypsos ø'', men over digtet skrives titlen med apostrof ,,KALYPSO'S Ø''.</note>
    </notes>
    <source pages="37-46"/>
    <quality>korrektur1,korrektur2,kilde,side</quality>
  </head>
  <body>
Om os regnens røster mangelunde 
fylder mulmets ørken; under gren
drypper tunge dråber; tusind munde 
mellem skovens våde blade summer. 
Ikkun havet, som mod strandens sten
højt sin sorte bølges kamme krummer, 
før med drøn den brede tinde falder 
brudt i brænding-hvirvlens hvide kog, 
døves ikke. — Dog, hvor dybt du kalder 
mig til møde, ej din røst jeg følger
nu som fordum, når dit jætte-sprog
drev mig ud, hvor sol og grønne bølger 
lo og leged. Thi min hånd sig vugger 
over unge bryster, som en båd
blødt i runde dønning-vover dukker: 
tvende hede, store bølger stiger
hvidt og højt for bør af fryd og gråd, 
sukker, synker, løftes frem og viger. —

Nej, forgæves maner du mig. Lede
fik jeg til at fare. Store mål
sank som luftsyn; mig blev sorg og vrede 
davre-drik; min seng hed megen møje. — 
Nok! — Af asken over arnens bål 
purpurdunkle emmers stille øje
lig et blodigt valmubæger byder
glød og duft og dvale. Lifligst vin
dog den røde mund, hvis blomst jeg bryder, 
bød min læbe; mildt jeg ser dig smile, 
stolte frue, der på dun og lin
hos dig gav mit trætte hoved hvile. —

Langt jeg fór, og grånet blev min tinding; 
al min kløgt jeg øved, stræbte strengt 
vågen sent og årle; se, hvad vinding 
lønned striden: nøgen som en hærget
fyrr på næs har livets sø mig slængt 
her til side. Sjælden fik jeg bjærget 
høst af tankens sædekorn. Når varlig 
vid og snille knytter, let og lindt,
garn til lykke-dræt, og håbet klarlig 
lover fangst — som spindeltråde flænger 
dagens lune dem, tilfældig, blindt.
Fattig trøst, om stundum tykket slænger 
held i grams på lade tankers leje:
ikkun åndens arbejd giver værd,
kun vor viljes værk er sødt at eje.

Bittert må jeg forske: hvi forstandens 
sene frugt, når gylden lød den bær, 
evig vorder aske? Dog er mandens 
vide tankes rappe, vågne fugle 
verdens smykke; sindrig deres flugt
rundes lig den lydeløse kugle,
eller furer lige vejes strage
rene streger, børn af lov og tugt. 
Derfor fødes sjælens vrede klage. 
Stenens død og livets mylr lærer: 
mandens vid er ikke verdens lov. 
Alt, der var og øjnes, åbent bærer 
vidnesbyrd, at jordens gamle skaber 
famled som en fusker, valen, grov; 
tanketilløb, ufuldbårne, taber
sløve sig i vildskab, næppe farer 
kraftens bør så langt, at kløgtens spor 
anes. Alt, hvad mandens snille klarer, 
renser, giver skønhed, runder, retter,
vrangt i alnaturens søle bor.
Se, hvor by i bjærge, hus på sletter
håner landet, løfter sig i ranke
linjers samklang, formed strengt og fast, 
fjendsk mod jordens slaphed. Mandens tanke 
langsynt ser sig viden om og springer
let til målets rand; men halvvejs brast
verdens herres. Hvor hans stive finger
drog et fjæld, den klare form, han aner,
brudt og glemt forvirres; dalens vang
bugtes skævt og blindt. Som græs mod graner
står hans kunst og kløgt mod vor, som mørke
står mod solens lys og skrig mod sang! 
Fremfor os kun ét han har: sin styrke,
kraft som hval og is og storm; han bygger 
slet, men vandt, til bod for viddets brist,
hang og ævne til at slå i stykker.
Dog fra rovdyrsvælden rap sig bjærger
stundum mande-viljens vævre list;
mod hans dårskab ingens vid sig værger. 
Vár dig; styr som mellem bråd på klipper 
tankens fartøj; nytt, hvad du erfor:
tit du møder dis, og sansen glipper;
da, når sjælen spejder frem i tågen,
må den, tvungen, drage tankens snor
rent og ret, forstandig, vis og vågen,
har ej skævsind til at spå den gale 
slingre vej, han graver, jordens gud; 
hvem kan vide, hvor den viltre svale
slår sin krysgangs stier? Derfor strømmer 
mod os kval fra ham, hvis lov er brudd, 
verdens vilde, feber-syge drømmer;
derfor harmes hver, hvis hjærte loven 
bredfuldt fylder, de, der venter trygt
agt for tankens helligdom fra oven,
åndens kæmpers æt, de få, de sjældne, — 
ej den flok, hvem døsig drift og frygt
gav lidt liv, — der kun formår at skelne 
bugens trang og dumpe sansers stemme, 
blot kan kløve vêd og løfte sten, —
de har kun hos dyr og guder hjemme.

Længst fra dem er lifligst. Heller fjæle 
løv i skoven mine brune ben,
før mit navn får liv af deres mæle!
Ry hos dem har rod i brøst; de skuer
ikkun værkets spraglet-skarpe lød,
ej det lys, hvor tankens solhjul luer,
fik kun sans for dådens avner: heldet. 
Blev ej viljens sæd til korn og kød,
selv om hobens eget uvid fælded 
åndens ymper, brused deres dadel:
»al din visdom avled tab og skam!« —
bar end tanken samme hvide adel.
Dog, hvad ænser himlen hund, der bjæffer? 
De får ej på sjælens billed ram,
vidt fra mærket deres pile træffer. —
Å, jeg ser dem. Ud af mulmet vælder 
sky forbi, som mangeføddet kryb
vrimler gråt i fugtig kåg og kælder, 
åsynsminder: mund, der aldrig æsked 
kvalfuld svar på livets gåders dyb, 
hovmodstive øjne, kind, der mæsket 
selvglad bær sit tegn som træl for dorske 
krøbling-sjæles drifter, mænd, som ej 
åndens skarpe hunger drev at forske 
verdens højfjæld, unge læbers dumme 
lede grin, og én, der slidt og bleg
følte længst sin mande-røst forstumme. 
Bort fra dem og deres! de, der kvæler 
nutids store sind i trægheds sand, 
mens for visne tankers lig de knæler!
Heller eje den, der dem vil vinde,
to mands råb end tretten mænds forstand;
skrigets smitte driver dem i blinde 
sanseløst til dåd; men aldrig køber 
visdom deres viljedrift. Som får
flokkevis fra bord til bord de løber, 
ængsted for at stedes uden følge 
midtskibs, der hvor styresmanden står; 
derfor slingrer skibet tungt i bølge.
Let nok ser de tankens blå og rødes 
brede yderrande; midtens streg,
hvor de fine farver dæmpet mødes, 
aldrig hobens svagsyn ser og kender, — 
sandheds smalle svimle adel-vej.
Alt for enig stundesløst de vender 
retten vrang til uret; ej de ævner 
fast at tugte sjælen, til dens spand 
lydig-stolt mod målet lige stævner.

Slug dem, mørke! bedre mænd du sluger 
dem, hvis hjærte ej var ôs men brand, 
tog du grådig til dig; mindet knuger
hårdt mit bryst, og øjets bitre gløden
lindres ej af tårer. Det, jeg helst
nægted, må jeg sorgfuld nævne: Døden 
ej de gæve skåner, men de fejge.
Hvo af dem, jeg fulgtes med, blev frelst?
Græsset suser gult om deres leje,
havets kryb i brynets hvælving bygger, 
sandet stivner kruset der, hvor før 
livet kresed. Kun de tavse skygger 
breder armen ud; af længsel listed
de sig lønlig gennem nattens dør.
Ak, hver bro imellem os er bristet.
Han, hvis tale lød, som sølvet runger 
dybt og rent, er stum, og han, hvis spot 
gav den mætte latter nyfødt hunger, 
smiler nu kun tyst med hvide tænder. 
Al vor ungdoms rige guld blev gråt; 
dyre timer ødtes; angren brænder
nu for sent: hvi søgte jeg så sjælden 
eders åsyns lys i livets gry —
det gør sindet tåretungt i kvælden.
En især jeg savner; hvorfor skulde
han, der elsked solens lue, fly,
årle fældet, ind i dødens kulde?
Ven! jeg ser dig, som da først vi begge 
dristig hasted mod den brede sø,
spejded frem, så vide syn kan række, 
så', hvor hav og himmel disig mødes, 
glimt af lykkens underfulde ø;
lyst og alvor bag din pande brødes, 
sangen blomstred dugget på din tunge, 
solen leged om dit dunkle hår;
hvor fortrylled da dit hjærtes unge 
frodig-sunde håb, din gyldne latter
mig, der aldrig ejed ynglings vår. —
Lig af ledne stunder rødnes: atter
vi to vandrer arm ved arm og våger 
ensomt, hvor den tavse hedes vang 
gråner under sommernattens tåger;
kun vort fjed i vejens sand vi hører, 
klynk af fugl og havets dybe sang 
langvejs fra, og mildt min hånd du rører;
tyst mod himlens dæmmersvøbte hvide 
tog af stjærner ser du, men dit suk
røber sjælens visdomshungers kvide. — 
Nu er blikket brustent. Guders avind 
stivned læben; til dit hjærte hug
grådig dødens sorte nidding-glavind,
før dit hoved falmed. Aldrig råber
mer din røst til mig; men tungt dit trin
lyder ind med regnens tunge dråber. 
Ven! af dybest hjærte må jeg blues; 
jeg, der svælger lykkens røde vin, 
ser dig, flygtet fra din muldne stues 
trange mørke, bleg i vind og væde 
stirre ind med smertedrag om mund, 
sår af længsel efter lysets glæde,
syg af attrå efter livets varme,
her til mig, der synker trygt i blund, 
favnet blødt af fulde, hvide arme. -
  </body>    
</poem>    

<poem id="moellern2017091912">
  <head>
    <title>Holger Drachmann</title>
    <firstline>Den mand, hvis sange atter bringer vår</firstline>
    <source pages="47-53"/>
    <keywords>drachmann</keywords>
    <quality>korrektur1,korrektur2,kilde,side</quality>
  </head>
  <body>
I

Den mand, hvis sange atter bringer vår
og sender højtid ind i alle unge
svulmende ranke sind og giver røst
til vredens brand, når før den savned tunge, 
og ord for deres længsels myge lyst, —
og efter mange år
bevares som et lødigt gyldent smykke,
der lyser stille frem i mindets syn
og glatter rynken om de spændte bryn, — 
<i>han</i> vandt en sangers bedste lod og lykke.


II

Jeg husker, da jeg skelned første gang
en røst, der gennem tidens blege tale
som storm i nøgne kviste muntert fór
med duft af blomst og urt fra høj og dale,
mangfoldig, forårsødsel, let og stor;
så kendt og nær den klang,
som selve søens dunkelgrønne snare 
soldrukne bølger om os steg og brød,
og klart de stærke havfrusange lød,
der drog vor hu til vovens fryd og fare.


III

Det kendtes let, de skatte, som var hans,
blev ikke vasked', korn for korn, af gruset;
når blot han peged, slog hans ønske-vånd, — 
da klang hver gren af guld, som bjærget hused;
og sorgløs spredte han med åben hånd
sin rigdoms gyldne glans;
lad ske, han utålmodig ej har skillet
sin malm fra sten og slakker mangen stund, 
og skåret mønten lidet skarp og rund
og hamret frem et bogstav for et billed.


IV

De unge går mod lyset, men ibag,
når vejen snævres, ser vi, hvor vi famled 
på må og få i mørke, skifted sind;
vi lever næsten alle som prins Hamlet,
nøler og drømmer, svinger ud og ind
og ænser ej vor sag;
og dersom det sig stundum så kan skikke, 
at én før døden får sin gærning gjort,
bar lykkens medvind ham til målets port; 
de fleste hugges ned og når den ikke.


V

Hans liv var stærke sving fra nord til syd
i storm, så søen bag ham sprang og vælded, 
og synligt som et skib for hvide sejl;
de blanke malmkanoner trodsig smælded,
der brammed orlogs-pynt i stavn og spejl; — 
deraf den larm og lyd
hos folk, der dulgte, hvad i drøm de leged:
hvad skal de brede slag på brystet til, 
det ridder-sanger, viking-konge spil?
hans hånd er jo kun blækket, ikke beget.


VI

Og dog der bares mod os over sø
et brus af pure toners dybe strømme, 
der perler klare som den rene dugg: 
den unge elskovs blomstersarte drømme
med gigers dans og bløde fløjters suk
og duft, der ej skal dø;
og høstens kvad, når angst de blege tanker 
på flugt fra verdens fængsels-øde ty
til hvide milde armes blide ly,
og hjærtet tårehedt taknemlig banker. —


VII

Af strand og hede, klit og mark og lund 
tog han sit raske, fagre sprog til gave,
der svulmer rundt med modne æblers saft, -
bar højt det høje, adled selv det lave,
og visne ord fik atter lød og kraft; 
hans morgenfriske mund
har aldrig dryppet syg og lysten latter;
fra gadens sorte floddynd let han strøg
til åbent hav og sømænds lune spøg,
som byens spinkle vid kun sjælden fatter.


VIII

Han vilde mer end bare være tolk
for egen sorg og fryd og ellers stænge 
alverden ude; han var én af dem,
som vi vil savne snart og savne længe,
der havde mod og troskyld at stå frem 
som digter for sit folk;
og når hans tale stundum ikke bider 
til blods, er fejlen ikke ene hans;
men det blev trangt at synge her til lands, 
og store mænd behøver store tider.


IX

Her virker mangen hjærne flink og snild, 
og travle hænder slider rapt for brødet; 
men alles pande luder dybt mod jord,
og folkets høje manddomsdrift er dødet; 
og sparsomt åndens frugt i landet gror, 
og ingen hellig ild
slog ned, så folkets tanker steg og flammed;
vi blues knap ved vore ufri kår;
men giftig vædsker rigets gamle sår,
fra den gang rettens arm blev brudt og lammet.


X

De kaldte ham et fløj i vind og vejr.
Sig før: En frygt, der sneg sig som en slange 
og bed hans bryst, har nødt ham til at gå
rastløs fra dør til dør og spørge bange
i hus og hytte, hvor han ringed på:
er Danmarks frelse her?
Dog aldrig blev den kolde angst fordrevet: 
han så' det land, han elsked, dybt i nød;
men folket lo kun; og fra sjælen brød
den sorg, der sønlig hulker i »Forskrevet«.


XI

Vi andre har vort ly mod tidens slud 
bag kunstens hegn, i fjærne år og lande, 
og derhen fører kun en snæver bro;
vi venter ej at røre tidens vande
med vers; da mer og mer vi får den tro,
at ordets magt dør ud,
og undres, når vi mærker nogen prøve
ved sangens kraft at slå en brøst omkuld; 
vi véd, hans klare ord dør hen i uld,
og hvem har lyst at tale til de døve?


XII

Måske din kamp vil glemmes; men vi drak 
en ædel most i dine bløde sange,
hvis sunde drue ikke dunster bort;
og nu, mens dagens skygger bliver lange,
og solen stråler for vemodig kort,
o sanger, tag vor tak
og mest for hine gyldne melodier, 
vi lover liv i unge danskes mund, 
sålænge bølgen går i bælt og sund, 
til selve Danmarks tunge evig tier.

<nonum><right><i>Oktbr. 1896.</i></right></nonum>
  </body>    
</poem>    

<poem id="moellern2017091913">
  <head>
    <title>Den gamle bog</title>
    <firstline>Decemberdagens sejge nat</firstline>
    <source pages="54-58"/>
    <quality>korrektur1,korrektur2,kilde,side</quality>
  </head>
  <body>
I 

Decemberdagens sejge nat
og døgnets travle dværge-tog
har gjort min hjærne hed og mat,
og rastløs foden gulvet træder; 
da vinker mig fra hyldens krog, 
blandt rips og raps i gråt papir, 
en gammel bog
med gyldne linjers simple sir 
og bindets slidte brune læder.

Jeg ser de fine stregers rad
— som kruset vand, der risler hen -
papirets hvide, tynde blad,
det sorte tryk på dine sider; — 
hvor stryger jeg dig ømt igen!
det er, som banked på min dør 
en prøvet ven,
jeg tit og gærne fulgte før, 
men ikke traf i lange tider.


II

Du bringer sagn om fordums flid,
da tyst en bog mod lyset skød,
og tanken stod sin fulde tid,
til ordets frugt blev gul og moden; 
en god og ærlig kost de nød,
hvor nu en hæs fabrik er fyldt 
med bark for brød,
der læsses af hvert år forgyldt 
blandt andet gøgl i jule-boden.

Da gik en bog på egne ben:
hvis den var slet, den sank som dunst,
hvis gæv, den stod så fast som sten
og smeded selv sin lod og lykke;
nu blir det klærkens største kunst, 
når selve bogen alt er endt,
at vinde gunst
og blive rost og vidt bekendt
og puste boblen frem et stykke.


III

Du sidder trøstig ved dit bord, -
jeg ser, hvor gåsefjærens drag
de sirlig stive snirkler snor,
men tanken frisk og smidig flyd
så læner du dig lidt i mag
og hører gennem stuens fred
i trygt behag,
hvor ilden flænger ovnens vêd 
og sneens fog mod ruden syder.

Du ser mod kærtens ranke spær 
og kender vel, den lod er din: 
et lys i verdens dæmring-skær, 
og sorte skygger fylder krogen; 
da smiler munden fast og fin, 
og hånden skyder rolig væk
dit ærmes lin
og prænter atter sindig kæk;
og smilet lyser nu af bogen. —


IV

Jeg ånder bogens svage duft, 
og tiden bag mig stråler klar:
jeg kender havens høje luft,
hvor først jeg mod dit blad mig bøjed, 
og blev den ranke poppel vâr,
syrenens løv og svalens leg,
hvor let og snar
mod himlens spæde blå den steg,
når stille glad jeg løfted øjet.

Da var jeg let og ung og varm, 
nu falder støvet for mit blik
og gør mig træg til lyst og harm; 
hvor blev jeg vred på dine vegne, 
når den, jeg bød din gode drik, 
kun grumme trevent lytted til
din ånds musik,
men heller søgte dans og spil 
og anden lyst i lave egne.


V
Jeg ser i bogen gamle spor
af dem, der før din stille vej
med samme lyst i sindet fór,
som den mit hjærte atter kender; 
den tanke her, som fryded mig, 
slog også ned i ham, der drog 
den stærke streg;
jeg nikker til ham bag vor bog 
og trykker tavs de døde hænder.

De døde hænder! Nok et spor.
Lidt aske ned i bogen fløj
— o ven, som nu er støv i jord! — 
hin kvæld, hvor mindet gærne vanker,
da arm ved arm vi sad og røg alene 
to en hellig jul
med munter spøg
og nød som festens stærke sul 
den gamle herres frie tanker.
  </body>    
</poem>    

<poem id="moellern2017091914">
  <head>
    <title>Den umyndiges røst</title>
    <firstline>Lille pige, fem år gammel</firstline>
    <source pages="59-60"/>
    <quality>korrektur1,korrektur2,kilde,side</quality>
  </head>
  <body>
Lille pige, fem år gammel: 
»Far, Vorherre sidder oppe 
over alle træers toppe,
og af skyer er hans skammel, 
den må være meget skør;
og hans hår er langt som mit,
men mit er gult, og hans er hvidt.
Og når nogen af os dør,
farer ud af vores næser
sjælen gennem røg og sky
lige til Vorherres by,
når det rigtig voldsomt blæser. 
Så tar han sjælen på sit skød 
og gir den rene tørre klæder 
og alle himmeriges glæder.
Han er så almægtig sød:
de slemme børn får mange ris, 
de gode leger paradis;
og ved himlens porte stå
to på vagt med lange sabler
og med bjørnehuer på.«

»Barn dog, sikke nogen fabler! 
Det er noget, som din mor
nok har bundet dig på ærmet.«

Hun (fornærmet):
»Ikke spor.
Det er noget, som jeg <i>véd;</i>
det står forresten i en bog; 
men du er også kun en mand,
så det går over din forstand.«

»Lille du, som er så klog, 
sig mig nu engang besked: 
hvad er fire lagt til fem?«

»Far, nu blir du mig for slem. 
Hvor skal jeg dog kunne sige 
dig et tal, som er så svært? 
jeg er kun en lille pige,
så langt har jeg ikke lært.«
  </body>    
</poem>    

<poem id="moellern2017091915">
  <head>
    <title>Profil</title>
    <firstline>Hvor tindred kløgten lutret i hans blik!</firstline>
    <source pages="61"/>
    <quality>korrektur1,korrektur2,kilde,side</quality>
  </head>
  <body>
Hvor tindred kløgten lutret i hans blik!
Hans tunge ramte myndig, klar og hvas og kvik,
hans fine smil bar bud om vid, før lyd af læben gik. 
Og dog blev al hans tale kun en vissen gærning. 
Hans tanker tynger føje vægtens skål.
Han finder let nok verdens linjers mål,
når først han skær den til så simpel som en tærning. 
Han ser kun hvide lam og sorte får,
véd ej, hvor livets bølger brudt og bugtet går:
hans sjæl blev stiv og stansed, før han vel var atten år.
  </body>    
</poem>    

<poem id="moellern2017091916">
  <head>
    <title>Kragerige</title>
    <firstline>De bløde drossel-fløjt fordrives snart af lunden</firstline>
    <source pages="62"/>
    <quality>korrektur1,korrektur2,kilde,side</quality>
  </head>
  <body>
De bløde drossel-fløjt fordrives snart af lunden;
den kloge ugle færdes kun forsagt i midnatsstunden; 
og her så lavt mod jorden flyver ørnen ikke:
den spejder tavs fra bjærgets tind med tunge herskerblikke.
Men sorte kragers skare smudser løvets tæppe,
med skrat og skrål forsamles de og skræppe:
Se, vi har magten: aldrig før så mange sammen fløj
Lad andre synge yndig: vi gør mere støj!
Hvis kløgt er vel som vor solid og drøj?
Vi véd, at mad er livets mål og skoven kun er kæppe!
  </body>    
</poem>    

<poem id="moellern2017091917">
  <head>
    <title>Bygmestre</title>
    <firstline>Der sidder én og øder guld som sand</firstline>
    <source pages="63"/>
    <quality>korrektur1,korrektur2,kilde,side</quality>
  </head>
  <body>
Der sidder én og øder guld som sand.
Hun smiler trøstig: »Dermed bygger jeg mit land; 
jeg har de bedste tømmermænd, de strutter af forstand: 
én vandt forlængst sig lærdom, og har aldrig slidt den siden, 
og én har aldrig løftet næsen fra sin bog,
én gav jeg embed, han er altså klog;
og blir de uens, véd jeg den, som nok skal jævne striden! 
han arved visdom i forstærket bryg:
hans farfar var en mester i at krumme ryg.« —
De bygger svært forsigtig, men på is, som ej er tryg.
  </body>    
</poem>    

<poem id="moellern2017091918">
  <head>
    <title>Verdens Konge</title>
    <firstline>Jeg så' dit billed dækt af guld og glitter</firstline>
    <source pages="64"/>
    <quality>korrektur1,korrektur2,kilde,side</quality>
  </head>
  <body>
Jeg så' dit billed dækt af guld og glitter;
men under kronens stene lyste frem et hvidt 
udtæret åsyn, harmfuldt og forlidt.
Det var dig selv: dit purpur var kun pral og flitter
som det, du bar, den time spottens spir blev dit. 
O hån, at de på herskerstol har sat dig,
du slagne, af hvis mund på galgen bittert fór,
da mørkets vished tvang dit håb til jord,
det ene sikre sidste ord:
min gud, min gud, hvorfor har du forladt mig!
  </body>    
</poem>    

<poem id="moellern2017091919">
  <head>
    <title>Måneskyer</title>
    <firstline>Bag byens skarpe skyggerids</firstline>
    <source pages="65-67"/>
    <quality>korrektur1,korrektur2,kilde,side</quality>
  </head>
  <body>
Bag byens skarpe skyggerids, 
hvor røgen giftig ulmer
og mur og tage svulmer
i stenet, dunkel død,

mod himlens rene stjærneloft 
henover spir og tårne
på hvide vinger bårne
af nattens dybe skød

forbi det krumme måneguld, 
som sejl på stille strømme 
som svaners flugt i drømme,
de store skyer går.

Så tyst og let og højtidsfuldt 
som bar de verdens smykke, 
den perle-hvide lykke,
den fred, vi aldrig får.

Så tavse, blege drager de 
som bar de bort vemodig 
hver tanke, væn og frodig, 
som dagens larm har dræbt.

Så rolig-stolt som gude-børn,
hvis sølverlyse klæder
aldrig på lave steder
i støv og sod har slæbt. —

Og milde minders kildevæld 
sig gennem sjælen gyder, 
mit bryst forynget bryder 
den tørre ham, det bær.

Som når fra vindvets gitterjærn 
en gammel, ensom fange
ser ud mod grønne vange
i aftensolens skær,

fra byens døde klippe-dyb,
hvor sot i luften svirrer
og lyset gustent stirrer
på gadens sorte dynd,

fra mængdens griske ulveglam
og møje, ingen mildner,
og lyst, som rusen ildner,
og slap og mager synd

jeg længes ud mod vange-muld, 
hvor liv i alt sig dølger,
i markens blide bølger
og bøgens lyse bo,

hvor havets dybe vuggesang 
vil stridens byrde fjærne,
og hver en mødig hjærne 
sig banker trygt til ro.
  </body>    
</poem>    

<poem id="moellern2017091920">
  <head>
    <title>Min rigdom er mit spyd og sværd</title>
    <subtitle>(Græse vise)</subtitle>
    <firstline>Min rigdom er mit spyd og sværd </firstline>
    <source pages="68"/>
    <quality>korrektur1,korrektur2,kilde,side</quality>
  </head>
  <body>
Min rigdom er mit spyd og sværd 
og skjoldet, jeg for brystet bær: 
med dem jeg sår og kornet slår
og vin i fadet fylder;
og bondemænd på marken 
de mig som herre hylder.

Og den, som ej med spyd og sværd 
og skjoldet, vi for brystet bær,
tør lystig gå og dristig slå,
skal mig for fode falde
og mig som herre hylde 
og mig sin konge kalde.
  </body>    
</poem>    

<poem id="moellern2017091921">
  <head>
    <title>Afholdssang</title>
    <firstline>Fremad, o mø og mand, gå frem!</firstline>
    <source pages="69-71"/>
    <quality>korrektur1,korrektur2,kilde,side</quality>
  </head>
  <body>
Fremad, o mø og mand, gå frem! 
lad for dit land din vilje brænde: 
Fældede mænd og hærjede hjem,
de er tegn, i vor fred er en fjende. 
        Sværdløs han sårer,
myrder i mag, hvem først han dårer, 
drager i huset med latter og sang, 
nævnes glæde, men følges en gang
ud af dør med fortvivlede tårer.

Længe vi bar et bittert navn; 
håned af andres røst med rette 
lukked vi synet, dyssed vort savn:
nu vor skam af vort skjold vil vi tvætte 
        Lifligste lære
vide om land vor gærning bære:
hærdes vi skal i et rensende bad, 
<i>dansk</i> og <i>drukken</i> de skilles nu ad, 
og vort navn vil vi eje med ære.

Er du kun gæv og glad i rus?
dyrt har du købt din døde glæde! 
Øses din kraft af døsige krus?
den er svundet med druernes væde. 
        O, lad dem fare!
Djærvest er dåd af sanser klare!
syng af din sjæl før af bægerets bund!
Mand kan smile med fager mund; 
rens din lyst, og den længe vil vare.

Herligste lod er mandigt lov: 
frit og bevidst sig selv at råde, 
føje sin hånd til rette behov,
ej at drive for vinden i våde;
        tøjle sin tanke,
leve sit liv med hånd i hanke,
ikke at angre den dag, man forlod,
se sin vej, før man fæster sin fod,
og bestemme, hvor vidt man vil vanke.

Mød da hver mand til værn og vagt! 
Stævnet om mer end guld vil gælde; 
den, der har vilje, virker med magt 
frie mænd af de rusende trælle.
        Lær dem at blues,
giv dem den kraft, at ej de kues,
hæv dem af dyndet og lær dem at gå, 
giv dem mandig og stolte at stå,
om af kommende kvide de trues.
  </body>    
</poem>    

<poem id="moellern2017091922">
  <head>
    <title>Judas</title>
    <firstline>Jeg fulgte ham en stund med ung troskyldig varme</firstline>
    <source pages="72"/>
    <quality>korrektur1,korrektur2,kilde,side</quality>
  </head>
  <body>
Jeg fulgte ham en stund med ung troskyldig varme; 
men da jeg så', hans sande mål var oprør, vold og krig,
sprang jeg til lovens værn af pligt og harme.
»En købt forræder! Blodigt sølv slængt hen! Det kolde lig!«
Den fjende-snak kan svares grumme tørt og kort:
Jeg kasted sikkert aldrig penge bort.
Jeg tog imod en ringe sum på mange præsters bønner;
den gav mig ved min flid og klogskab fulde tønder; 
jeg døde rig på hæder, guld og sønner:
At disse nu fornægter mig, det er min største tort.
  </body>    
</poem>    

<poem id="moellern2017091923">
  <head>
    <title>Vreden</title>
    <firstline>Jeg blev vred på min bror</firstline>
    <notes>
        <note>Gendigtning af William Blakes <xref type="translation" poem="blake1999041330"/> fra <i>Songs of Innocence and of Experience</i> (1794).</note>
    </notes>
    <source pages="73-74"/>
    <quality>korrektur1,korrektur2,kilde,side</quality>
  </head>
  <body>
Jeg blev vred på min bror:
jeg nævned min vrede, og vreden fik ende; 
jeg blev vred på min fjende:
jeg nævned den ikke, og vreden blev stor.

Og jeg vanded den i frygt
nat og morgen med min tåre,
og jeg soled den med såre 
blide smil og listig kløgt.

Og den voxed dag og nat, 
til den bar en frugt så fin, 
og han så' den gyldne skat,
og han vidste, den var min.

Dulgt af nattens sorte slør 
åbned han min haves dør; 
næste morgen glad jeg så',
min fjende død ved træet lå.

<nonum><right>Efter <i>W . Blake.</i></right></nonum>
  </body>    
</poem>    

<poem id="moellern2017091924">
  <head>
    <title>Elskovs lund</title>
    <firstline>Jeg lagde mig i dalens skød</firstline>
    <notes>
        <note>Gendigtning af William Blakes <xref type="translation" poem="blake1999041338"/> fra <i>Songs of Innocence and of Experience</i> (1794).</note>
    </notes>
    <source pages="75-76"/>
    <quality>korrektur1,korrektur2,kilde,side</quality>
  </head>
  <body>
Jeg lagde mig i dalens skød, 
hvor Elskov slumred blide, 
og bag de våde siv der lød 
en lyd af gråd og kvide.

Jeg så' en ørk med gule ris
og torn og tisler golde;
de sagde, man sveg og gav dem til pris
og tvang dem til kyskhed den kolde.

Jeg vandred ind i Elskovs lund
og så: et sælsomt virke:
hvor før jeg leged på engens bund, 
der var der bygget en kirke.

Porten var lukket med bolt og slå:
de skrev: »du skal ikke!« for kirkens dør. 
Jeg søgte de fagre blomster små,
der lyste i lunden før.

Grav ved grav jeg på marken fandt, 
ligsten for blomsternes smykke,
og sorte præster gik rundt og bandt 
med tjørne min længsel og lykke.
<nonum><right>Efter <i>W . Blake.</i></right></nonum>
  </body>    
</poem>    

<poem id="moellern2017091925">
  <head>
    <title>Love and Death</title>
    <firstline>Høj og hvid den strænge Død mod huset skrider</firstline>
    <source pages="77"/>
    <quality>korrektur1,korrektur2,kilde,side</quality>
  </head>
  <body>
»Høj og hvid den strænge Død mod huset skrider; 
Eros, ung og kæk af vånde træder frem til værn; 
skøndt hans vinger brydes, hårdt han strider;
dog hans arm er spæd og mattes; Dødens hånd er jærn.« 
Nej. De to som drevne <i>chulos</i> enig mødes;
vi som fangne dyr til kampen nødes.
Eros svinger lokke-kappens purpurrøde næt, 
planter banderillens brodde rap og let;
så, når tyren stamper vild og træt,
dybt den sorte matadors stål i nakken stødes.
  </body>    
</poem>    

<poem id="moellern2017091926">
  <head>
    <title>Rondeau</title>
    <firstline>Kom til mig, når sorgen gyder</firstline>
    <source pages="78"/>
    <quality>korrektur1,korrektur2,kilde,side</quality>
  </head>
  <body>
Kom til mig, når sorgen gyder 
mørke på din fremtids vej,
og dens hårde stemme byder:
        Kom til mig!

Når de vilde vande syder,
og du hører angst og bleg, 
søens kog mod kysten bryder;

når som vrag din lykke flyder, 
og du øjner frelse ej,
kald! jeg møder, når det lyder:
        Kom til mig!
  </body>    
</poem>    

<poem id="moellern2017091927">
  <head>
    <title>Samfundsstøtte</title>
    <firstline>Vi er et jævnt og sundt og sindigt folk, som træder</firstline>
    <source pages="79"/>
    <quality>korrektur1,korrektur2,kilde,side</quality>
  </head>
  <body>
Vi er et jævnt og sundt og sindigt folk, som træder
med trøstigt mod og sikre fjed i slægtens gamle spor; 
vi holder fast ved gud og dyd og gode sæder,
og fremmed last og fremmed lyst skal jages af vor jord.
Vi leve! Lad os så gå hjem i seng! (Ho, ho da!
Tøv lidt! vi må ha' først vor tørst til ro da!
Så bug til bord og glas for mund! Drik ud! Godnat!  Huhej!... 
Mit barn! du går så ene her den mørke vej;
jeg svingler lidt, men støt dig kun til mig!)
Ja dyden har sin egen løn og synd sin straf! (En soda!)
  </body>    
</poem>    

<poem id="moellern2017091928">
  <head>
    <title>Forår</title>
    <firstline>De store skyer farer</firstline>
    <source pages="80-83"/>
    <quality>korrektur1,korrektur2,kilde,side</quality>
  </head>
  <body>
    De store skyer farer
    højt over mark og by
    som raske rytter-skarer, 
    der mælder med fanfarer, 
    at frosten nu må fly;
og lyset og skyggerne leger på vang
og havet, der gråned, det grønnes påny,
    og søen himlen svarer 
    med vårens glade sang.
    
    Og lærkens fløjte lyder, 
    og markens muld er tør, 
    den stærke vårsol byder, 
    og frodig græsset skyder, 
    som stod forkuet før;
og skoven, der stritted og brunedes, bær 
et perlende, grønnende, sitrende slør,
    og grøft og dige pryder 
    de gyldne blomsters hær.
    
    Jeg stirrer ud og sukker: 
    jeg synes, vårens hus
    for mig sin løvsal lukker, 
    og ingen kilde klukker 
    med håbets milde sus;
mens verden er fuld af foryngelsens mod 
med mylrende liv som i dansende rus,
    jeg træt min pande dukker, 
    og flytter tungt min fod.
    
    Når før min sjæl fik nemmet 
    de årle fugles sang,
    når stormens vold var tæmmet
    og blomster vejen bræmmed
    og alle knopper sprang,
fornam jeg en higen, mit blod kom i kog,
da svulmed mit hjærte, og verden blev trang;
    nu går jeg som en fremmed
    bag vårens lyse tog.
    
    Nu går jeg kun og kender 
    med tavs taknemlig hu,
    at jordens dvale ender,
    at solen atter brænder,
    at jeg engang endnu
tør drikke en luft så livsalig og blid 
og ikke forjoges til gravnattens gru
    af livets barske fjender 
    i årets onde tid.

    En grib i høsten bygger, 
    den har så lav en flugt,
    og giftig sejd den brygger, 
    dens vinger jorden skygger, 
    og dagens lys er slukt;
på markerne stryger dens muldnede fjær, 
den drypper af væde, den driver af fugt,
    og tåge landet trykker 
    og sygt usaligt vejr.

    En ørn fra øst sig svinger, 
    dens ham er bleg og stiv, 
    og vejret fra dens vinger 
    så koldt til marven stinger 
    som odden på en kniv,
den hugger med næb, og dens hungrige skrig, 
når grådig den søger det bævende liv,
    som dumpe klokker klinger, 
    der lyder over lig.

    Da kommer én og binder 
    og læger sot og sår
    den lyseste af kvinder 
    med røde runde kinder 
    og lange gule hår;
hun ler med de unge, gør oldingen glad, 
med våren hun fødes, mod høsten hun går;
    da hilser hun og svinder 
    bag skovens brune blad.

    O kom igen tilbage
    i gyldne blomsters skrud, 
    giv sundhed til de svage, 
    lad vår i sindet drage,
    og bring det glade bud
fra solen, der funkler bag blånende sky, 
vor fader, vor frelser, vor hersker, vor gud,
    at efter mange dage
    går livet frem påny.
  </body>    
</poem>    

<poem id="moellern2017091929">
  <head>
    <title>Konge uden land</title>
    <firstline>Nu er lykken vundet</firstline>
    <source pages="84-91"/>
    <quality>korrektur1,korrektur2,kilde,side</quality>
  </head>
  <body>
Nu er lykken vundet 
gennem blod og brand, 
nu har livet skænket mig 
gylden vin for vand,
nu først er jeg ovenpå, 
ræddes ingen mand, 
hele verdens herre, 
konge uden land!

Bag mig hænger røgen
over stadens bål:
byens sten jeg agter ej
mer end bondens kål,
løfter kæk min bannerstang, 
svinger glad mit stål; — 
ligg som I har redet,
jeg har større mål.

Ned i grønne dale,
op mod bakkens tind!
Hestens rappe hov-musik 
synger i mit sind,
morgen-luft og sommer-sol 
danser om min kind;
over høje bøge
går den brede vind.

Kronens blege kulde 
gav mig tunge kår:
Før dit folk, hvor langt fra land 
høje bølger går!
Døb påny med ånd og ild,
bind dem blad om hår: —
gør til ranke løver 
denne flok af får.

Dåd af bundne hænder:
det var kaldets krav! — 
hærde dem, der kryber dvask
mellem svøb og grav!
Aldrig kan en lunken bæk 
svulme til et hav;
stål slår ild af stene,
ej af frønnet stav.

Ingen fagre tanker 
fæsted hos dem bo: 
helst de tændte alter-ild 
lejred om en kro,
råbte hurra himmelhøjt 
uden trang og tro,
siden over øllet
halvt forlegent lo.

Kun for mad og penge
fik de mod at slå,
stred og tramped ned i dynd
svage mænd og små;
vejen mod det hvide sølv
løb de let på tå,
ærens stejle stier
vinked kun de få.

Hil, I strænge herrer,
langt fra ve og savn!
I, som under vuggens dun
sov jer trygt i havn!
når, til løn for gods og guld, 
gør I landet gavn?
Kun blandt dem, der dobler, 
nævnes eders navn.

Præster, véd jeg, snæred 
folk i frygtens bånd, 
bønder med lidt skolepuds 
løfted tankens vånd, 
krammed livets sommerfugl
bag den plumpe hånd, 
råded over sjæle
uden gnist af ånd.

Kræmmerfyrsten ager
brøsig, bred og svær,
dømmer mænd og manddoms værk 
efter penges værd,
køber ind, til pynt og pral,
kunst og dristig færd, 
sanser ikke flammen,
kun det gyldne skær.

Kundskabs mester! årle
gik din flid af kog,
slægt på slægt du lærer mildt 
samme slidte bog;
kun det ny, som styrred dig 
hadsk og hårdt du slog.
Dø i fred! din pode
får din lune krog!

Tro og kære borger!
glad du gav din uld;
sank, når blot du så' min kusk,
næsegrus i muld;
ak, jeg véd, min gale nar
blev du lige huld, 
lagdes om hans isse 
kronens røde guld.

Sløv i stank og tummel
står den sorte træl,
krum i ryg og ram af sved, 
uden håb om held,
springer op engang i rus, 
hyler, slår ihjel,
dræber livets skønhed. 
Vilde dyr, farvel! —

Klin de sprukne ruder, 
tigg jer mel og malt! 
Sneen tør, og snart forgår 
skammen, fra I faldt, —
I, hvis dorske hånd og hu 
sveg mig, da det gjaldt 
klogt og kækt at vove 
intet eller alt.

Nu er byrden kastet, 
fod og tinding let; 
landets grønne vovevug 
bær mig rank og ret;
frem i flugt jeg hilser glad 
luftens rene tvæt,
stryger fra min pande 
herskersorgens plet.

Hvor min styrke stiger, 
nu da jeg er én,
ikke mer skal drage frem 
følgets tunge sten,
værge ross, der bag min ryg 
fejgt og dovent tren; —
mand, der slår mod brystet,
gør mig ikke mén.

Lov og tak! nu sluktes 
al den lånte glans!
Fy for den, der bær med bram 
ry, som ej er hans;
hæv din hånd og bind dig selv 
ærens dyre krans,
ikke kongens smykke, 
kun en ærlig mands.

Frem mod dåd og fare! 
Under dunkle trær,
over hedens lyng jeg trygt 
fløjter som en stær.
Hid! nu har jeg rum til hugg, 
høvding uden hær!
Frem og vís i verden
mænd, hvad mand er værd.
  </body>    
</poem>    

<poem id="moellern2017091930">
  <head>
    <title>Grænsevagt</title>
    <firstline>Der er vel dag til suk og gråd</firstline>
    <source pages="92-94"/>
    <quality>korrektur1,korrektur2,kilde,side</quality>
  </head>
  <body>
Der er vel dag til suk og gråd,
en tid til: lid og tål!
Men nu har året andet råd,
og slægten andet mål:
    Frem i tugt og takt! 
    frem til værk og vagt!
stærk til at møde striden uforsagt!

Thi sorgen er en troløs ven, 
han står i fjendesold,
og ordet trøsted mangen svend, 
så hånd og hu blev kold.
    Hold din tanke hed!
    Virk og vær bered;
læmp med en lukket mund, hvad ondt vi led!

Vi har et<note>et] er</note> stort og helligt håb, 
som trodser år og dag,
og jærnets skarpe sejersråb
og jærnets tunge slag:
    Søgt kan vorde set!
    To kan blive ét!
hvo har vel gransket det, som ej er sket

De planted nælder i vor grund,
vi sad med hånd i skød;
de drev os ud med magt og mund, 
og markens frugt de brød.
    Dog det gule korn 
    fylkes som tilforn
frem over nældegift og pigget torn.

Vi ser vor fremtid fast imod, 
om også den er grå,
med trøst, fordi vor sag er god,
men tyst, for vi er få. 
    Selv om håbet veg, 
    ingen sagen sveg,
ej er retfærdig mand om kinden bleg.

Så drag da kæk mod dagen frem 
trods livets lykkespil!
Du ejer dog dit eget hjem, 
sålænge selv du vil.
    Frem i tugt og takt!
    frem til værk og vagt!
stærk til at møde striden uforsagt.
  </body>    
</poem>    

<poem id="moellern2017091931">
  <head>
    <title>Dampskibet</title>
    <firstline>Jeg er slimet og grå</firstline>
    <source pages="95-101"/>
    <quality>korrektur1,korrektur2,kilde,side</quality>
  </head>
  <body>
I

Jeg er slimet og grå
af det dyndede vand
som det bobler om sidernes plader;
og for længe vi lå
ved det støvede land
med de stenede, stinkende gader,
hvor de tripper og tramper og hvæser og støjer 
i kiv, klammerier og løjer,
hvor de ler så elendig, — 
jeg vil hjem!
    I må rappe jer, hiv så lidt hændig! 
            Ombord! og gør los og gå frem
        
II 

Og jeg hæver min røst
med forfærdende gny;
de skal høre den døvende runge 
over strand, over kyst
i den larmende by:
der er gjaldende jærn i min lunge;
og de pramme og joller, der piler og roder 
som rotter i rendestens-floder,
de forsvinder forskrækket
ved det bud,
    at giganten, der slumred, er vækket,
            og atter går brusende ud.
    

III

På min skummende sti
hver en vippende jagt
med det rolige lys under staget 
går jeg vældig forbi,
og jeg pumper i takt:
jeg vil vove den dyst,
I har vraget,
I, der putter jer sammen forsigtig for anker 
og ræddes de rullende banker
li'som frysende måger, —
mit farvel!
    jeg vil ud, hvor det bryder og koger,
            så prøver vi styrke og held
        

IV

Ingen skrig, ingen støj,
ingen flimrende blus,
kun lanternernes vågende lue,
kun den summende røg
og det baskende brus
af den snurrende, finnede skrue,
kun et drøn af en låge, en kuppel, der klirrer, 
og skroget, der sagtelig dirrer:
jeg har flugt som for vinger, 
og så kækt
    som et barn, når det danser, jeg svinger 
            de skinnende stållodders vægt. -
    

V

På min ensomme vagt,
hvor det mælende tav,
kan jeg høre den gamle, der taler;
og jeg møder en magt
i det vældende hav,
så jeg mærker, jeg stiger og daler;
i det tågede mørke jeg ser, hvor de farer 
de skummende søhestes skarer
med de snehvide manker. —
Kom kun an!
    jeg er med, når I byder og banker,
            så vover vi jærn imod vandt


VI

Og det grønlige skin
og det vinrøde blus,
hvor de spejder og sitrer og vugger
over sprudende tind
over strittende krus,
når jeg slingrende søerne hugger!
Og mod skyernes gråning med masternes spidser
usynlige krese jeg ridser. 
Over boven det plasker, 
og en bæk
    kommer sydende, skummer og vasker,
            og havet har fejet mit dæk.


VII

Er du rede til fest?
Her er gilderum nok
mellem bølger, der bryder og sprøjter. 
Vær mig velkommen, blæst!
du, der driver din flok
som en hyrde for vædderne fløjter.
Der er herlig musik i den trodsige vove 
og sang i de hujende tove
som i brus gennem lunde; —
fra en by,
    hvor der halses af mænd og af hunde, 
            må tonerne skrigende fly.


VIII

Så går natten på hæld,
og et gryende skær
under skyerne gysende siver 
som en mismodig træl,
når han løfter sig tvær,
når hans herre af lejet ham driver;
og de gråkolde vande sig mødige kaster 
og vindene sukkende raster.
Er I tunge og trætte
Ikkun jeg
    over havets urolige slette
            ustanselig drager min vej.


IX

Se de rødmende lag
over kimingens rand,
og det ulmer i skyernes dyne;
det er lysende dag,
der er flammende brand,
og den luende sol er til syne.
Og dens stråler i hop over søtoppe haster, 
de skinner på duggede master
og i glas og metalting.
Den har magt
    over verden den vide, og alting
            til vildere higen er vakt.


X

Og da vågner påny 
både himmel og sø
og imellem dem stormen, der suser:
Har du mod til at kny?
Vi har magt; du skal dø;
du er dømt, og vi kommer og knuser!
og de ruller og rejser sig, grønne og gramme 
med frådende, fygende kamme
de ustyrlige vover,
og de tror,
    når de brølende krænger mig over,
            om lidt har de slettet mit spor.


XI

Men jeg drøner af trods: 
Vil I hindre min vej?
jeg kan trampe så hårdt I kan trille. 
I skal kende, I slås
med en større end mig, —
det er menneskens modige snille.
Og mod vandenes volde fra boven jeg slynger 
to bølger, der danser og synger,
når de stiger og dukker;
og et tog
    af de hvideste søliljer vugger,
            hvor damperen dystende drog.
  </body>    
</poem>    

<poem id="moellern2017091932">
  <head>
    <title>De to ravne</title>
    <subtitle>Skotsk folkevise</subtitle>
    <firstline>Mens jeg alene gik min vej</firstline>
    <source pages="102"/>
    <quality>korrektur1,korrektur2,kilde,side</quality>
  </head>
  <body>
Mens jeg alene gik min vej, 
jeg så' to ravne sad og skreg;
den ene til den anden sa'e: 
»Hvor skal vi få davre fra?«

»Bag den gamle hvidtjørn-vold
der ligger en ridder død og kold,
og ingen véd, han ligger dér,
kun hans høg og hans hund og hans hjærtenskær. 
Hans hund den jager dyr i skov,
hans fugl er fløjet ud på rov,
hans viv en anden mand er god;
så vi kan drikke den dødes blod.
Over hans hvide ben bag krat
vil vinden blæse dag og nat.«
  </body>    
</poem>    

</workbody>    
</kalliopework>


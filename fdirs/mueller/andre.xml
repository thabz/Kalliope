<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="andre" author="mueller" status="incomplete" type="poetry">
<workhead>
   <title>Andre digte</title>
   <year>?</year>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<poem id="mueller2002050101">
<head>
   <title>Fremtidsmaalet</title>
   <toctitle>Fremtidsmaalet</toctitle>
   <indextitle>Fremtidsmaalet</indextitle>
   <firstline>Brat af Slaget rammet</firstline>
   <notes>
      <note>Trykt i <i>Illustreret Tidende,</i> 13. nov. 1864.</note>
      <note type="credits">Bidrag fra Sven Sørensen.</note>
   </notes>
   <quality>korrektur1</quality>
</head>
<body>
Brat af Slaget rammet,
kastet haardt til Jord,
ligger brudt og lammet
du, vor gamle Mor.
Har du anden Tanke
nu, end "lid og taal!"
saa forkynd, o Danmark,
mig dit Fremtidsmaal!

Søn! Elendig, ussel,
Hjertet fuldt af Nag,
tænker jeg med Blussel
paa mit Nederlag;
men trods Ve og Vaande,
trods hver bitter Skaal,
holder fast i Haabet
jeg mit Fremtids-Maal.

Faar ved Fredens Frugter
først mit Saar jeg lægt,
snart jeg mig optugter
da en Helteslægt:
Ynglinger i Plade,
Drenge, klædt i Staal,
Mænd med faste Hjerter,
det er Danmarks Maal.

Dernæst jeg opdrager
mig en Pigeflok,
som ej Hjemmet vrager,
som i lidt har nok;
ingen Døgnets Flaner,
rendt fra Bog og Naal;
fromme, stærke Kvinder, -
det er Danmarks Maal.

Saa min Hu mon stande
til en Ven, en kæk,
som med mig vil blande
Blod og ikke Blæk;
som ej troløs svigter,
høres Fjendeskraal:
Trofast Broderforbund, -
det er Danmarks Maal.

Kroner Lykken Enden,
har jeg først de tre,
Drengen, Pigen, Vennen,
svinder al min Ve.
Da til Lurens Toner
blusser Bavn og Baal:
Slesvigs Land genvundet!
Det er Kampens Maal!
</body>
</poem>

<poem id="mueller2005041301">
<head>
   <title>Zuleimas Flugt</title>
   <toctitle>Zuleimas Flugt</toctitle>
   <indextitle>Zuleimas Flugt</indextitle>
   <firstline>Ind rulles Nattens lange Slør</firstline>
   <notes>
      <note>Bidrag fra <a href="mailto:museion@kalliope.org">Henrik Nielsen.</a></note>
	  <note>Kilde: F. Paludan-Müller: <i>Digtninger</i>, Gyldendalske Boghandel, Nordisk Forlag, 1904.</note>
	  <note>pp. 3-37.</note>
   </notes>
   <quality>korrektur1,kilde,side</quality>
</head>
<body>
<center><nonum><w>FØRSTE SANG</w></nonum></center>

Ind rulles Nattens lange Slør
Og Mørket svinder hen og døer,
Mens Dagens Straaler bryde frem
Og Scenen aabner sig ved dem:
Mod Øst og Vest, mod Syd og Nord,
En stenet Slettes nøgne Jord;
Saa langt som Blikket række kan,
En vidt strakt Ørkens gule Sand;
Men intet Liv, og intet Spor
Af hvad der aander, voxer, groer:
Ei Busk og Træ, ei Dyr og Fugl,
Ei Huus til Skjerm, ei Telt til Skjul,
Ei Mærket af en Jægers Fjed
Og af Nomadens Hvilested,
Men kun en øde Flade, hvor
Midt i et Sandhav Stilhed boer.
Af Jordens Smerte, Haab og Fryd
Ei mindste Klang og mindste Lyd,
Som Stemme fra besjælet Bryst
I Dyrets Skrig, i Fulgens Røst,
Og døsig selv er slumret ind
Midt i sin Flugt den lette Vind.
Alt smægter her i Goldheds Land
Ved Nattens Kuld og Dagens Brand;
Alt visner hen, hvor Jordens Skjød
Frembringer kun en evig Død,
Og Liv har ene Solens Glød.

Dog vend dig! See! Lig Uveirsskyer
Mod eet i Veiret Støvet flyer,
Hvor fjernt i Horizontens Rand
Et Syn, skjøndt dunkelt, skimtes kan.
Dets Omrids klares meer og meer,
Og gjennem Støvets Skjul du seer,
Lig Stjerner gjennem Skyer i Blæst,
Nu tvende Skikkelser til Hest:
Den Ene, straalende i Pragt
Ved Glandsen af sin Purpurdragt,
Mens fra en Turban safrangrønt
I Luften Sløret bølged skjønt.
Spidshuen høit den Anden bar,
Sin Kappe han om Skuldren har,
Og ned fra Bæltet krum og lang
En Damascenerklinge hang.
Saa paa de stolte Hestes Ryg,
Der hæved sig ved mindste Tryk,
Igjennem Ørknen gik det frem;
Og neppe følger Øiet dem,
Mens hen de mod den fjerne Høi
Paa vingeløse Fugle fløi,
Hvis lette Fødder rørte neppe
Ved Jordens sandbestrøede Tæppe.

Hvem var det nys forsvundne Par?
Zuleima og Alonso var
De Tvendes Navn, hvis Billed gik
I luftig Glands forbi dit Blik.
Hvad førte dem ad Ørknens Vei?
Det Haab, som Fare frygter ei,
Som viste, selv i Nattens Gys,
Dem Kjærlighedens Himmel lys,
Som bød dem bytte Trældoms Baand
For Tøilen i den Fries Haand,
For Hesteryggen Slavens Plads
I Beyen Ibrahims Palads.
Thi længst af Ibrahims Corsar
Til Fange gjort, Alonso bar,
Trods Adelsblod og Ridderaand,
En Tyrkeslaves Klædebon;
Og i Paladsets Have sat
Til Vogter for dens Blomsterskat,
Kom hidtil daglig paa sin Sti
Han Beyens Harems Mur forbi.
Her standsede han mangen Gang
Ved Lyden af Zuleimas Sang,
Naar hun - en kjøbt Slavinde fra
Circassien - her i Afrika
Sad med Guitaren i sit Skjød,
Og qvad sin Længsel og sin Nød.
Her saae i Skjul han hende tidt
Om Morg'nen vandre utilslørt,
Til Badet af en Terne ført;
Og snart fremskride rank og frit
I Liliens Dragt, med Sløret hvidt,
Lig Lyset, der sees Mulmet klare,
Blandt Beyens Skavers sirte Skare.

En Aften nu, da Maanens Glands
Hen over Havens Bladekrands
En sølvhvid Taage stille drog;
Da Krattets Nattergale slog,
Og skjult af Viindrurankens Blad
Zuleima selv bag Gitt'ret sad,
Og lod veemodig fra sit Skjul,
Lig Klagen af en fangen Fugl,
I Sukket hendøe Mindets Sang -
Da lød det op fra Havens Gang:
Zuleima! Og med dæmpet Røst,
Som dybt fra et bevæget Bryst,
Det samme Navn gjentoges nu.
Zuleima svarer: Hvo er du,
Som vækker ved mit eget Navn
Mit Hjems Erindring, Hjertets Savn?
Og Stemmen svarer: Kjend til Trøst,
Du Sorgens Barn, en Broders Røst!
Det Savn, som du paa Læben har,
I Sjælens Dyb han længe bar.
Han tæres ogsaa Dag for Dag
Af Længsels-Ormens bittre Nag;
Han skilles og fra Hjemmets Strand,
Fra Slægt og Ven og Fædreland;
Hans Liv er og et vissent Skud,
Hvor Glædens Blomstertop gik ud;
Og Frihedssukket, nys udsendt
Af dig - har han i lang Tid kjendt.

Zuleima hvisker: Arme Ven!
Træd af dit Skjul i Lyset hen,
Og klag for mig din Nød igjen!
Da traadte frem i Maanens Skin
Alonso. Fra den brune Kind
Og hvalte Pande bort han slaaer
Et sort og langt og lokket Haar,
Mens bøiet imod Gitt'ret hen
Han varmt udbryder: Arme Ven!
Saa lød, o Fagre, jo dit Ord;
Og dog en Lykke, mere stor
End hver en Smerte, som jeg led,
End Frihed selv, jeg Arme veed:
Zuleima, ak, din Kjærlighed!
Du Tryllefugl bag Gitt'rets Garn!
Du Morgenrødens unge Barn,
Med Liliens Hvidhed smykket nu!
Klarøiede Gazelle, du!
Du ranke Ceder! Rosenduft,
Ført hid af Østens rene Luft,
Alt - Nutid, Fremtid, Fryd og Savn -
Alt bandt min Længsel til dit Navn!
Saa taler han med smeltet Aand,
Og frem af Gitt'ret nu en Haand
Sig trænger blendende og hvid,
Imens en Røst til samme Tid
Ledsager med et kjærligt Ord
Det Pant, han evig Troskab svor.

Fra denne Time, som forbandt
Zuleima med Alonso, fandt
Hver Midnats drømmefulde Stund
Dem samlet i den stille Lund,
Der med sin Skygge skjermer blid
Uskyldig Elskovs Rosentid.
Men Tidens Vinge flyver frem,
Fra Krigen Beyen ventes hjem,
At see sin ny Slavinde, som
Ham aldrig end for Øie kom,
Og begge Elskende, betrængt'
Af Frygt og Harm, paa Flugt har tænkt;
Og Slaven Azor, Begge huld,
(Hans Bistand vandt Zuleimas Guld)
Nys Vaaben, Heste, Reisedragt,
I Haven ned har Begge bragt.
Der steg til Hest det unge Par;
Og førend Dagen frembrudt var
Og Natten flygted kold og mørk,
De naaede Sandets vide Ørk.

Med Vindens Fart vi saae dem flye,
Nu ride langsomt de paany;
Zuleima trækker Veiret kort,
Slaaer fra sit Ansigt Sløret bort,
Og Hvilens Forsmag alt hun fik,
Mens hun i Sadlen fremad laa,
Da i det samme Øieblik
Alonso sig tilbage saae.
Hvad seer han! Over Sletten hen
Lig Stormen komme fire Mænd,
Og vendende sig hastig om,
Han siger til Zuleima: Kom!
Var Du endog til Døden træt,
Om dobbelt Hast nu gjelder det!
See, hist i Horizontens Rand
Vi Ørk'nens Grændse øine kan,
Hvor Fjeldets Steen i Skyen staae;
Til dette Fristed Flugten gaa,
Før Beyens Tjen're her os naae!

Saa talt, han hendes Tøiler tog
Og Sporen i sin Ganger jog,
Og som to Fugle nu igjen
De gjennem Luften fare hen,
Og paa den tankelette Fart
Den aabne Ørken svinder snart,
Thi snart er nær det høie Land,
Hvor Klippen Forsvar yde kan. -
Dog bagved dem, hvad rører sig?
Et vinget Bud om Kamp og Krig,
Et Spyd, som Dødsens Budskab bær,
Dem tæt forbi nu hviner her.
Ha! Rytterskaren er dem nær,
Just som Alonsos hvide Hest
Gjør Brug af Kraftens sidste Rest.
Da dreied han omkring den brat
Til Frelse for sin dyre Skat,
Og ud med høire Haand han drog
Sin Klinge og til Jorden slog
Den første Tyrk, som styrted da,
Idet de Andre skreg Allah! -
Nu om Alonsos Liv det gjaldt:
Til høire <w>Ali</w> ham anfaldt,
Til venstre lyner <w>Selims</w> Sværd,
Og <w>Osman</w> spænder sit Gevær.
Snart er forbi det sidste Haab!
Dog hør! Et Knald - og nu et Raab,
Og brat til Jorden Osman sank,
Men i Zuleimas Haand en blank,
En rygende Pistol man saae.
Op til Alonsos Bryst hun laa,
Mens han til Forsvar Kaarden svang,
Og af hans Sadel anden Gang
En ny Pistol hun trækker alt -
Da gjennem hendes Turban faldt
Med Vindens Hvinen Alis Klinge,
Hvorpaa, mens Sablerne de svinge,
De tvende Tyrker ile bort,
Hvis Lyst til Kampen vared kort,
Da i det dybe Sandhav de
Som Dødens Rov de Andre see.
Dog ei de hjemad Flugten tog,
Men mod det høie Land de drog,
Hvor Klippen snart, som raged frem
Med takket Hoved, skjulte dem.

Hen under Klippens Ly, i Læ
Af Fjeldets ranke Palmetræ,
Alonso nu Zuleima bar.
Den gule Turban af han ta'er,
Og skiller ad det dunkle Haar,
Der løsnet sig i Bølger slaaer
Omkring de runde Skuldre ned.
I hendes Pande han en bred
Og aaben Skramme gabe seer,
Af hvilken Blodet meer og meer
I store Purpurdraaber randt.
Forsigtig Saaret han forbandt,
Hvorpaa, mens Afmagt dyb og lang
Zuleimas kjække Sjæl betvang,
Paa Græsset ud han hende flytter,
Og op til Træet Nakken støtter.
Der, af sin Ungdomskraft forladt,
Tilbage bøiet hvilte mat
Den Skjønne nu ved Palmens Rod,
Hvor Kilden kyssed hendes Fod.

Mens saa i Afmagt laa den Feire,
Og mens de trætte Heste leire
Sig fjernt i Græsset, vandrer stille
Alonso langs den køle Kilde,
Og vogter med sit dragne Sværd
Den dyre Skat, hans Hjerte kjær.
Snart træder han den Hulde nær,
Tilviftende med Palmens Blad
En kølig Luft, og spreder ad
Insekternes den tætte Flok,
Der sværmed om den bløde Lok;
Snart staaer i Frastand, stiv, og stov.
Han tvivlende om hendes Liv,
Betragtende med Angst og Gru
De blege Træk - og netop nu,
I Frygt for Tabet af sin Brud,
Med hævet Blik han bryder ud:
O hellige Guds Moder! du,
Som trøster Verden i din Søn,
Bøi naadig Øret til min Bøn!
Hold Døden fjern fra dette Liv!
Det slukte Blik sit Lys gjengiv!
Lad Øiet skue Frelsens Dag!
Og her til Gjengjeld Løftet tag:
At aldrig hun skal kaldes min,
Før som Christinde hun er din;
Før jeg fra hendes falske Tro
Til Naadens Væld har bygget Bro;
Før døbt hun hviler i din Arm
Med Korset tegnet i sin Barm,
Og i din Søns de dybe Vunder
Har skuet Kjærlighedens Under.

Og Under! Som naar Gravens Nat
For Livets Sol sig aabner brat,
Zuleimas Blik sig aabner. Skræk
Sig malte først i hendes Træk,
Mens Sjælen, der saa dybt har blund't,
I Blikkets Straale svæver rundt.
Men hvor omskiftes Alt med Iil!
Paa en Gang formes til et Smiil
Den fine Læbe - Lilien nær
Paa Kinden straaler Rosens Skjær,
Og funklende det klare Blik
Som henrykt til Alonso gik,
Imens, forglemmende hvert Savn,
Hun aabner vidt for ham sin Favn.
Hist ved den øde Klippe saae
Hun ham lig Sorgens Billed staae,
Men nu med Glædens Liv igjen
Han mod sin Lykke stormer hen,
Hvis Gjenskin her hans Øie smykker,
Mens til sit Bryst han hende trykker.

Han trykked hende til sit Bryst
I Kjærlighedens varme Lyst,
Og længe tause saa de sad,
Foreente - men dog skilte ad.
Thi medens hun med aabent Sind
Ham dybt i Øiet skued ind,
Og ømt ham fastholdt i sin Arm,
Bevæged i Alonsos Barm
Paa selsom Viis sig Hjertet nu,
Og næsten tveedeelt var hans Hu.
Han mindes den svundne Tid,
Da med de Vantroe han i Strid
Som Korsets Ridder fegted kjækt
Imod Prophetens Folk og Slægt;
Da, fyldt af Troens stærke Mod,
Paa Spil han satte Liv og Blod,
Og under det catholske Flag
For Kirken kæmped Nat og Dag.
Men nu - han selv sig næsten som
En Renegat her forekom -
Nu smeltet af sin Elskovs Ild,
Han spiller med sin Tro et Spil,
Hvis Udgang langt fra Æren laa.
Da han begyndte først derpaa,
Saa skjønt dog Spillet tyktes ham,
Saa fjernt fra Troløshed og Skam;
Men her - paa Vei til Slægt og Hjem -
I andet Lys det traadte frem.
Dybt sukked han, og Tvivlens Sky
Fordunkled Øiets Glands paany,
Men ei Zuleima blev det vaer.
Igjen sit Blik hun lukket har,
Thi end af Kampen mat og træt
Og ei endnu af Hvilen mæt,
Er her igjen med blodløs Kind
Hun ved hans Hjerte slumret ind. -
Saa sidder han som Vogter af
En Skat, der ham Bekymring gav.
Tidt i sin Uro kaster han
Et Blik hen over Kildens Vand,
Udtalende i Suk sit Haab:
O, sad hun renset her ved Daab,
Iført det hvide Troens Dække,
O, hvilken Lykke for os Begge!

Forbi er Dagen med sin Glands;
Nathimlen med sin Stjernekrands
Omhvælver atter Ørknens Vei,
Hvor Vinden meer nu bindes ei.
Den iler rask fra Klippens Fod
Det fjerne Middelhav imod,
For fra den steilafskaarne Kyst
At styrte sig til Bølgens Bryst,
At svulme høit ved Havets Barm,
Og kaste brusende med Larm
Skumkrandsens hvide Perlevrimmel
Op mod den stjernesmykte Himmel.

See, paa sin Vei den møder hist
(Fra Palmen, hvor de hvilte sidst,
Paa Flugten atter førte ud)
Alonso med sin unge Brud.
Af Hvilen styrket, kjæk og tryg
Hun gynger sig paa Hestens Ryg,
Mens fremadbøiet stolt og smukt
Afsted hun jager paa sin Flugt.
Han - følgende med agtsomt Sind
Veiviisningen i Stjernens Skin -
En Tid lang i det aabne Rum
Hos hende rider taus og stum,
Til nu med Eet med fremstrakt Haand
Fast gribende om Tøilens Baand
Han siger: stands din raske Fart!
Hold inde med din Ilen! Snart
Vi Tenes naae, den lille By,
Som gi'er os Sikkerhed og Ly.
Der finder jeg en tro Corsar,
Hvis Skib til Oran med os ta'er,
Naar jeg hans Hjertes hede Tørst
Med Sølv og Guld har stillet først;
Og frelst og fri fra Afrika
Til Spanien hjem jeg seiler da
Med Lykken og dens dyre Pant:
Det Hjerte, der til mig sig bandt,
Den Skat, jeg vandt i mine Lænker,
Og som du da en fri Mand skjenker!

Zuleima svarer: Ei blot dit
Er Hjertet, som jeg kalder mit,
Men hvert dets Slag. <w>Min</w> Lykkes Pant,
Alonso, i dit Navn jeg fandt!
Det var mit Suk og sidste Ord
Den Gang i Kampen Staalet foer
Ned mod min Pande som et Lyn.
Med Eet det sortned for mit Syn,
Men skjøndt min Aand bevidstløs var,
I Hjertet dog jeg Navnet bar;
Thi den Gang Lyset atter brat
Igjennembrød min Tankes Nat,
Og da igjen mit Øie saae
Som gjennem Taager dig at staae,
En Støtte lig, ved Fjeldets Rand -
O, klart jeg det erindre kan!
Da mødte mig med Livets Klang
Strax dette Navn. Som Jubelsang,
Der Sorgens Toner gjennembrød,
Det lifligt for mit Øre lød!
Ja, før jeg kjendte dette Navn,
Hvad var mit Liv? Et evigt Savn!
En Død, som kun bar Livets Navn! -
Her greb hun Tømmens slupne Rem,
Og længe tause red de frem,
Til Lyd fra Dybet vakte dem,
Og Bølgeslag, der Gjenlyd gav,
Dem hilste fra det nære Hav.
Foran dem, halv bag Skyens Skjul,
Saaes Maanens Skive rødligguul,
At stige, som af Dybets Grav,
Op af det dunkle Middelhav,
Hvis Bølger let i Lyset bæved,
Jo høiere sig Luna hæved.

Hvor Kystens Næs sig strækker goldt
Alonso med Zuleima holdt,
Og mens de fra det høie Land
See ud mod Horizontens Rand,
Hvorover blank nu Maanen staaer,
Alonso siger: Lykke spaaer
Os dette Lys, hvis Straalekrands
Paa Bølgeveien kaster Glands,
Ad hvilken snart vi drage frem
Fra Trældoms Kyst til Friheds Hjem.
Her han i Sadlen vender sig
Om mod Zuleima - som et Liig
Zuleima sad paa Hesten; Skræk
Afpræged sig i hvert et Træk,
Og som forvirret Øiets Blik
I Møde hendes Elskers gik.
Hvad er der hændt dig? han udbrød,
Hvad har du seet? - ,,Vor Lykkes Død!
Thi tabt for evig er dens Pant.'' -
Her atter hun sin Fatning vandt,
Og under Suk, der dæmpet lød,
Fra Læben Talen sig udgød:
Vel maa jeg skjælve nu, thi viid,
At fra min Ungdoms første Tid
En hellig Amulet jeg bar,
Og dybt i Stenen skaaren var
Halvmaanens rene Billed, og
Som Rand derom Koranens Sprog.
En Dervisch fordum mig den gav,
Som vandt den ved Prophetens Grav.
,,Tag den - saa lød den Frommes Ord -
Saa længe som paa Gud du troer,
Paa dette Tegn, af Allah sat
Til Lygte for den mørke Nat;
Paa dette Sprog, som hans Prophet
Ved Thronens gyldne Fod har seet:
Saa længe Stenen du bevarer,
Har du et Værn mod alle Farer.
Men for at ei dens Kraft skal flye,
Og for den stadig at fornye,
Saa bad i Maanens Straaler den
Hver nytændt Maanedsdag igjen!''
Og dette Bud, Alonso, jeg
I mange Aar forsømte ei,
Og stedse, selv i største Nød,
Dens Frelserkraft mig Redning bød.
Men nu - paa Jorden aldrig meer,
Den dyre Skat mit Blik gjenseer!
Ved Palmens Fod, paa Fjeldets Rand,
I Dalens eller Ørknens Sand
Den ligger tabt - og sat paa Spil,
Hvis ei Propheten hjælpe vil
Og os en Bro til Frelsen bygge,
Er her med Livet Livets Lykke!

Da lyste som et Vredens Lyn
Frem bag Alonsos mørke Bryn,
Mens utaalmodig Haanden foer
Fra Sadlen op: En Ed jeg svor,
(Saa udbrød heftig han) at ei
Paa Flugtens farefulde Vei
Din falske Tro jeg dømme skal;
Men ei til Hjælp Propheten kald!
Jeg har et bedre Naadens Pant,
Den Troens rene Diamant,
Der slutter i sit Straaleskin
Vort store Haab og Frelsen ind!
O, see! - og frem i Kjædens Baand
Guds Moders Billed ta'er hans Haand -
O, see! For disse rene Træk
Forsvinder hver en Frygt og Skræk.
Virgo Maria! Trøstens Havn!
Du Hellige, slut i din Favn
Dit tabte Barn! I hendes Sind
Drag med din Naades Solskin ind!
Lad Sjælen, til min Glæde skabt,
Ei i sin Vantro gaae fortabt!
Ja, kosted end det Vold og Vee,
Dit Under lad i hende skee,
At frelst for evig hun maa see
Din Søn i Herlighedens Glands,
Dig selv i Lys, saa reent som hans!

Saa lød hans Bøn, der gled forbi
Zuleima som en Melodi,
Hvis Toner hende uvis lod,
Hvis dunkle Sprog hun ei forstod.
Beklemt, men ikke frygtsom meer,
Hun fremad nu i Natten seer,
Hvor lette Skyer forbi just foer:
O - hvisker rørt hun - lys og stor
Gaaer end Prophetens Seiersbud,
Gaaer Maanen hist af Skyen ud;
End blinke Allahs Stjerner - end
Hans Sendebud, den friske Vind,
Omsvæver styrkende min Kind.
Han holder end med Almagts Haand
Vor Skjæbnes sorte Grib i Baand;
Han vinke maa, før Azrael
Tilvinker Sjælen sit Farvel;
Før Asrafel den som en Gnist
Til Firmamentet bærer hist.

Hun taug og greb Alonsos Haand,
Og han - saa deelt i Sind og Aand -
Af hendes Ord tilbagestødt,
Af hendes Blik tiltrukken sødt,
Han, mens et Smertens Suk han drog,
Sin Arm om hendes Skulder slog.
Paa Nattens Hvalv just Skyen veg,
Og frem den fulde Maane steg,
Et Himlens Lys, hvis Trøst og Fred
I alle Hjerter daler ned,
Hvad Tro end Hjertet hænger ved.
See, hvor den med sit hvide Skin
Belyser her Zuleimas Kind!
Hvordan de mørke Lokkers Krands
Den farver som med gylden Glands!
Hvordan den, sløret til igjen,
I Rummet stille svæver hen!

<center><nonum><w>ANDEN SANG</w></nonum></center>

Et Døgn er svundet. Land og By
Af Nat omhvælvet er paa ny,
Hvis Skygger ruge mørkt og trist
Nu paa Cypresselunden hist,
Hvor som fra Sorgens eget Hjem
Et romersk Tempel træder frem,
Hvis Mure Maanen skinner paa.
To mosbedækte Søiler staae
Som Støtter for det gamle Huus,
Hvis Tag er smuldret hen i Gruus,
Hvis Kuppel længst er styrtet ned,
Hvis Rest af fordums Herlighed
Er kun den søilesmykte Muur. -
Midt i en alvorsfuld Natur
Det staaer et Oldtids Monument,
For Nutids Slægter ubekjendt.
Og lige ud for Templets Fod
Sig Havet blankt tilsyne lod,
Hvis Bølger over Steen og Sand
Sig vælted skummende mod Land,
Hvor, vuggede til Hvile snart,
De tabte trætte deres Fart
Og langs ved Kysten, hvor en Bro
Af Steen var bygget, to og to,
Saa den en sikker Vei afgav
Fra Landet til det aabne Hav,
Laa, gyngende paa Bølgens Speil,
En taklet Baad med røde Seil,
Af sine Folk forladt og tom.
Den hørte til Galeien, som
I Horizontens fjerne Blaa
Paa Havets Dyb for Anker laa. -

Men see, fra Templet (Uglers Hjem)
En Flok Corsarer styrter frem
Og stiller sig paa Kysten op.
Der staaer den, en bevæbnet Trop,
Et Syn, som bringer Hjertet Skræk;
Thi Vildhed skæmmed Alles Træk,
Og ud fra Øiets mørke Bryn
Skød Blikket som det vrede Lyn,
Og fast om Dolken hver Mands Haand
Laa, som om Glentes Fod et Baand.

Et Vink - og Baandet briste vil!
Og frigjort, fyldt af Kampens Ild,
Rovfuglen da vil styrte brat
Sin Fjende ned i Dødens Nat!
I Taushed her dog Skaren staaer;
Hvert Blik hen mod Captainen gaaer,
Mod deres gamle Høvding, som
Imod dem med to Tyrker kom,
Der Beyens Uniformer bar.
Det <w>Selim</w> og det <w>Ali</w> var,
Og Ali strax til Orde ta'er:

Corsarer! her af Guldet tung
Til lige Deling denne Pung,
Naar os mod Beyens Fjender I,
Som brave Musselmænd, staae bi.
Men svigter I det givne Ord,
Som Eders Høvding mig tilsvor,
Da Ibrahims det blanke Sværd
Med Straffens Lyn Jer snart er nær!
Dog fast, jeg veed det, er jer Tro.
Thi hør! Snart nærme sig de to
Af Beyens Slaver, som, forfulgt
Af os, i Tenes har sig dulgt,
Den spanske Ridder og hans Skat:
Dem, som I loved denne Nat
At føre over Bølgen bort.
Men Skjæbnen raader - brat og kort
Skal deres Flugt sig ende. Nei!
Forgjæves Osman kalder ei
Med Raab om Blod fra Ørknen du
Din Broders Haand til Hævnen nu!

Viana - saa Captainen hed -
Sin Stemme hæver stolt og vred:
Nei, Ali! ved Propheten, nei!
De Tvendes Død jeg svor dig ei,
Og Død skal Ingen af dem naae,
Skjøndt Beyens Villie lydes maa.
Imedens Selim griber her
Slavinden, naar hun træder nær,
Skal bunden, hvis han værger sig,
Den spanske Slave følge dig
I Baaden til Galeien ud.
Der Ibrahims, vor Herskers, Bud,
Som paa din Ganger du faaer hente,
I Mag og Ro jeg vil afvente.

Saadan besmykkende sin Svig
Den gamle Høvding fjerned sig,
Imens hans Mandskab, stillet op
Paa Sandet i en dobbelt Trop,
Adlyder Ordren, nylig hørt:
Den ene Trop, af Selim ført,
I Templets Forhal træder ind,
Mens Ali med forbittret Sind,
Og pønsende paa Hævnens Daad,
Den anden til Galeiens Baad,
Langs Kystens Steenbro fører ned.
Ved Roret vælger han sig Sted;
Og over Toften strakte hen
Sig hvilte nu Vianas Mænd,
I Taushed og forventningsfulde
Om hvad dem Natten bringe skulde.

<nonum><center>___________</center></nonum>

Ei langt fra Kysten Tenes laa
(En Ørnerede i det Blaa)
Med hvide Taageskyer om,
Saa halvt kun frem dets Mure kom.
Dem snoede sig en Vei forbi,
Der snart indknebet til en Sti
Sig slyngede fra Høiens Rand
Nedad mod Kystens flade Land.
Der løb den fort, til, for en Stund
Tabt i Cypressens dunkle Lund,
Den atter sig tilsyne lod
Ved Templets brudte Marmorfod,
Hvorfra den sig mod Havet vendte,
Og der sit Løb i Sandet endte.

Ad denne Vei, fra Tenes ud,
(Nys vakte af Vianas Bud)
Gaaer nu Alonso med sin Brud.
Langs Haverne de vandre hist,
Hvor Myrthens og Orangens Qvist,
Hvor Ambra og Jasminens Duft
Dem krydre Nattens rene Luft.
Et sneehvidt Slør fra Haaret ned
Zuleima over Skuldren gled,
Og fast om Brystets Hvælving lagt
Er Pelsen som en Reisedragt.
Som Kjøbmand klædt, Alonso gaaer,
Om Knæet ham hans Kaftan slaaer,
Og inden for, bag Bæltets Rand,
Dolk og Pistoler bærer han,
For - hvis igjen der truer Fare -
Paa Ærens Kald at kunne svare.

Saa vandre de med lette Skridt.
Dog mens Alonsos Øie frit
Og modigt svæved vidt omkring,
Fra Dalens Dyb til Maanens Ring,
Zuleima mørk hen for sig saae,
Thi mørke Tanker bar hun paa.
Hvorfor saa taus? Hans Spørgsmaal klang,
Just som de sagtned deres Gang
Og fra de sidste Haver ned
Imod Cypresselunden skred:
Hæv kun, du Elskte, frit dit Blik!
Ei med din Talisman forgik
Vor Lykke, nei! bag Lundens Træer
Den vinker os i Lysets Skjær.
Ja, fra Cypressen vinker den,
(Gi'er sagte hun til Svar igjen)
Fra Sorgens Lund den flyver ud,
Men kun som Dødens Sendebud.
Igjen mig Døden gjestet har!
Knap jeg i Nat indslumret var,
Før til Circassien Drømmen bar
Mig paa sin dunkle Vinge frem,
Og jeg var atter i mit Hjem.
Nær Hyttens Dør, ved Flodens Bred,
Hvor den i Kløften strømmer ned,
Jeg saae mig selv i sneehvid Dragt
Paa Engens bløde Grønsvær lagt,
Og lette Pust af Aft'nens Vind
Jeg følte røre ved min Kind.
Da over Engen Toner gik
Som af en sørgelig Musik,
Og Par ved Par, og Haand i Haand,
Jeg skued med bevæget Aand
De fordums Legesøstre drage
Forbi mig, under dæmpet Klage,
Mens over mig, som Venskabstegn,
De strøede ud en Blomsterregn.
Og En af dem - det Adah var,
Hvem høit jeg en Gang elsket har -
Hun, med et dybt Suk og forgrædt,
Stak mig i Haanden en Bouqvet.
Hvad gjør du, Elskte? hvisked jeg.
Hvis strøer I Blomster over mig?
Og hvorfor mig i Haanden nu
Den hvide Rose lægger du? -
Vi stede dig til Jorden - lød
Den Huldes Gjensvar - du er død;
Ei blot din Lykkes Blomsterskud,
Men Livets Lys, for dig gik ud.
Din Aand er ved Prophetens Grav,
Hvor den paa Paradiis gjør Krav.

Her taug Zuleima. Huldt forvirret
Hun modløs paa Alonso stirred,
Hvem Talen om Prophetens Grav
Det gamle Stik i Hjertet gav.
Med Ord, hvori der Mishag laa,
Han hende fremad bød at gaae;
Men lænket fast stod hendes Fod,
Thi klart sig just tilsyne lod,
Først nu af hendes Øie seet,
Paa Markens Høi et Minaret,
Det ranke Taarn, hvorfra til Bøn
Indstævnes daglig Troens Søn.
Ved Taarnets Syn erindret om
Sin Pligt, nedknæler her hun from,
Og trende Gange dybt mod Øst
Til Jorden bøied hun sit Bryst.
Saa tog sin Rosenkrands hun frem,
Hvis Perler, før hun talte dem,
(Og til enhver en Bøn der hørte)
Andægtig hendes Mund berørte.

Alonso taus hos hende staaer,
Ved Synet stærkt hans Hjerte slaaer,
Og Smerten, som hans Sind henrev,
Til en Afgjørelse ham drev.
Ei længer tvingende sin Harm,
Han pludselig, med fremstrakt Arm,
Det perlesnoede gyldne Baand
Udriver af Zuleimas Haand:
Bort! raaber han med opbragt Aand,
Bort med din falske Rosenkrands!
Her er den ægte! den, hvis Glands
For Jord og Himmel lyser skjøn
I Verdens Sol, Marias Søn!
Med disse Ord af Barmens Gjem
Trak selv sin Rosenkrands han frem,
Hvorved et Crucifix der hang;
Og mens i Haanden han den svang
Og op den holdt i Maanens Skin,
Han med et stærkt bevæget Sind,
Hvori den faste Villie boer,
Nu gi'er sig Luft i disse Ord,
Der, mens fra Læben frem de kom,
Klang halv som Bøn og halv som Dom:
Zuleima! jeg har holdt min Ed;
Din falske Tro, du selv det veed,
Jeg med et Ord berørte ei
Imens vi drog ad Farens Vei.
Men snart vi staae paa Hjemmets Kyst;
Thi lad mig vælte fra mit Bryst
Den Byrde, som det længe bar,
Den Tanke, som min Piinsel var!
Sværg her - ved Crucifixet her -
At du, saa vist som du har kjær
Min Lykke og min Sjælero,
At du Prophetens falske Tro,
Mens dette Kors du sværger til,
Paa Spaniens Strand afsværge vil!
Til Jesus sværg, Guds egen Søn!
Sværg til Madonna, som til Løn
Dig aabner Himlen alt paa Jord!
Sværg til det lyse Helgenchor,
Hvis Bønner, under Lov og Priis,
Dig bane Vei til Paradiis!

Her stivt han paa Zuleima saae,
Der knælende foran ham laa,
Mens Straaler frem af Øiet skød
Og Sjælens Mod sig Bane brød
I disse Ord: Alonso, nei,
Nei, denne Ed jeg sværger ei!
Selv om jeg turde, vilde dog
Mig Tungen negte her sit Sprog,
Thi reent af Allahs Kraft forladt
Den skulde døe og visne brat.
Ja, er end priset og tilbedt
De Christnes hellige Prophet,
Den Største dog jeg hænger ved,
Ved Guds Apostel, Mahomed,
Hvis Navn paa Allahs Throne staaer,
Hvis Kraft fra Jord til Himmel naaer,
Hvis Aand i Luften farer hen,
De fire store Engles Ven!
Han som til Livets Kilder gik
Og drak af Lysets Aanders Drik,
Som har den Enes Stemme hørt,
Da han for Thronen frem blev ført,
Da han i Natten, klar og høi,
Til Himlen paa Al Borak fløi.

Ti med den falske Hednings Ord!
Alonso raaber - her paa Jord,
Og hist i Naadens Himmelhavn,
Forbandet er hans frække Navn!
Hold inde med den vantro Røst,
Der vækker Harmen i mit Bryst;
Der la'er mig glemme dig og Alt
For Smerten, ved dit Ord fremkaldt!
Ja, paa min Kjærlighed ei meer
Som paa det Første nu jeg seer.
Din Redning fra den største Nød,
Lys for din Sjæl i Liv og Død,
For den Fortabte Frelsens Fred,
Min Tanke nu kun dvæler ved!
Thi sværg - o hør mit Hjertes Bøn!
Sværg til Gudsmoders høie Søn,
Hvis Billed dig fra Korset naaer,
Hvis Throne hist i Lyset staaer;
Til ham, hvis Haand har ene Magt
At sønderbryde Mørkets Pagt,
Som har din Sjæl i Lænker lagt!
Sværg til det Kors, hvor Livet brød,
For os til Frelse, frem af Død!
Bøi dig i Støvet for hans Fod!
Knæl for det dyrebare Blod,
Der purpurrødt, som Naadens Pant,
Frem af de dybe Vunder randt -
Du tier? - Sværg! sværg, at du troer!
Du taler ei? - Saa hør mit Ord!
Saa høit jeg elsker dig, at ei
Paa de fortabte Aanders Vei
Jeg længer dig kan vandre see,
Om end det Værste skulde skee -
Sværg eller skjælv! - Ved disse Ord
Med Haanden han til Bæltet foer,
Og som en Korsets Kriger stolt
Trak han Pistolen frem og holdt
Den mod Zuleimas Pande ned.
Saa stod han, mens fanatisk hed
Hans Pande brændte; purpurrød
Op i hans Kinder Farven skød,
Og Lidenskabens vilde Glød,
Der lyste frem af Øiets Flammer,
Zuleima her med Lynet rammer.

Hun - rettende sit Blik imod
Hans Øie, hvori Dommen stod,
Med Knæet bøiet for hans Fod
Nedbøiede sig meer og meer,
Mens halv bevidstløs op hun seer.
Da hører hun paa ny hans Ord:
Sværg at paa dette Kors du troer!
Og nu, med neppe aabnet Mund,
Halv som fra Graven hvisker hun:
Ei meer som Gabriel dit Blik
Af Mildhed lyser - Præg det fik
Af Dødens Engel, Azrael,
Der vinker Sjælen til Farvel,
Og mørk som Eblis her du seer
Paa mig, hvem ei du elsker meer.
Men jeg dog elsker dig! Ja, giv
Mig Døden kun og tag mit Liv!
Død bringer ingen Skræk min Aand,
Naar brat den kommer fra din Haand.
Nu lukker jeg mit Øie til,
Og før det atter aabnes vil,
Har Nattens mørke Land jeg seet.
Kun dette Suk - saa er det skeet.
Een Allah er, een hans Prophet!

Ved disse Ord sit Øie fast
Zuleima lukked til i Hast,
Og laa foruden Tegn paa Liv
Lig Marmorstøtten stum og stiv.
Endnu som før Alonso stod,
Endnu han Vaabnet synke lod
Mod hendes hvide Pande ned:
Da - heftig han tilbage skred,
Og mens forvirret rundt han saae,
Som om en Røst han hørte paa,
Omkring Pistolen greb han haardt
Og slynged den i Luften bort.
Stiv, stum han stod, og end hans Blik
Som frem af mørke Drømme gik -
Da paa sit Offer saae han ned,
Og Haandens Flade sagte gled
Over Zuleimas Pande hen.
Hun skjælved - og nu let igjen
Strøg Haanden over Øiets Bryn:
Da brat oplodes hendes Syn,
Da steg igjen den sunkne Barm,
Og mens Alonsos stærke Arm
Fra Jorden hæved hende selv,
Af hendes Øine Taarens Elv
Med slig en Voldsomhed frembrød,
At fast i Taarer bort hun flød.
Stærkt skjælved hun i Hjertets Nød,
Halv opløst hang hun i hans Arm,
Med Panden støttet mod den Barm,
Hvori den bittre Anger boer.
Høit afbad han sin Skyld med Ord,
Og Bud imellem Begge gik
Snart Trøstens og snart Glædens Blik.
Saa stod de med bevæget Bryst
Som deelte mellem Sorg og Lyst,
Og dybt den Tankes Fryd de nød,
At Intet - Liv saa lidt som Død -
Dem at adskille meer formaaer;
Thi hvad kun Hjertet ret forstaaer,
For evig nu de Begge veed,
At meer end Tro er Kjærlighed.

<nonum><center>___________</center></nonum>

Ved Skovens Rand, som for dem laa,
Paa ny de Flygtende vi naae,
Just som de styre deres Trin
I Skyggen af Cypressen ind.
Ved Mindet hænger Begges Sind,
Og under Gangen intet Ord
Forkynder hvad i Hjertet boer. -
Saa vandred tause de en Stund,
Indtil de fra den dunkle Lund
Nu traadte frem paa Templets Grund,
Hvor Synet af den aabne Kyst,
Af Himmelteltet, høit og lyst,
Af det uendelige Hav,
Dem Friheds fulde Indtryk gav.
Som trylled' de sig saae omkring
I Horizontens vide Ring,
Hvor Lysets Stribe klar fremsprang.
Paa Himlens Hvælving Maanen hang,
Fra Søen Bølgebrusen klang,
Mens Vindens Pust, der frisk dem naaer
Let krusende Zuleimas Haar,
En lykkelig Seilads dem spaaer. -
See, ved Alonsos Side staaer
Hun hist paa Kysten, medens han
Mod Baaden raaber ud fra Land:
Halloh! - Halloh! fra Baaden op
Gjenklinger over Bølgens Top
Og gjennem Luften toner hen.
Halloh! fra Skoven høit igjen
Som et forstærket Echo lød.
Alonso Baadens Mandskab bød
At heise Seil og lægge til
Ved Broen, hvor han møde vil;
Og ud nu paa de flade Steen,
Fulgt af Zuleima rask og treen,
Mens Baaden, som med høirødt Flag
Sig nærmed under Aarers Slag,
Der Vandet trindt med Skum bedækker,
Sin Forstavn til ved Broen lægger.

I Baaden ud, paa Dækket op,
Alonso sprang fra Stenens Top,
Og neppe der stod fast hans Fod,
Før Armene han strækker mod
Zuleima, som han vented paa.
Eet Skridt endnu hun gjøre maa,
For at hun, fanget af hans Arm,
Sig trygt kan hvile ved hans Barm:
Da - bort fra Broen Baaden gled.
Hun seer Alonso styrte ned
Paa Dækket, hvor i Kamp han stred
Fortvivlet med Corsarer, som
Fra hver en Kant imod ham kom,
Og nu med Reb ham surre fast
Med Ryggen imod Baadens Mast.
Mens Baaden selv med heiste Seil
Let over Bølgefladens Speil
I sagte Gyngen glider hen.
Bort fra Zuleima seiler den!
O, see! tilbage staaer hun nu
Paa Stenen, med forstenet Hu.
Men Blikket, der først stirred stivt,
Paa een Gang, som ved Haabets Drift,
Mod Landet rask sig dreier om;
Dog der fra Templet ud just kom
En væbnet Flok, af Selim ført,
Hvis Plan var hende strax afslørt,
Saa snart mod Broen skrider hen
I sluttet Trop de barske Mænd:
Da - sku Zuleima! - Turban, Slør
Og Pels paa Jorden rundt hun strøer,
Seer med et Smiil sig kjækt omkring,
Og vovende det store Spring
Fra Liv til Død, paa Hjertets Bud,
Hun sig i Havet kaster ud. -

Et Øieblik hun borte var -
Dog nu hun Dybet skuet har,
Og atter opad hende bar
En Bølge, mens hun hvilte tryg
Sig paa dens skumbedækte Ryg.
Med Armen roer hun frem i Hast,
Med stive Blik hun stirrer fast
Mod Baaden hen, der krydse maa,
For at Galeien den kan naae.
Et Slag den gjør - og dreiet om,
Den hende tæt forbi nu kom,
Og hurtig som et Lyn hun greb
I Vendingen det tynde Reb,
Der slæbtes efter Kjøl og Ror
Midt i det lyse Bølgespor.
Fast holdt hun det som Frelsens Baand,
Idet hun slog sin høire Haand
Om Baadens Reling med et Blik,
Der født af Hjertets dybe Trang
Saa bønligt op til Ali gik.
Dog Alis vrede Stemme klang:
Bort med din Haand! Til Dybet gaa,
At Osmans Sjæl sin Hævn kan faae!
Her, gribende sit korte Sværd,
Der just paa Toften laa ham nær,
Afhugger han med eet Hug brat
Zuleimas Haand, der strax forladt
Af Armens Kraft i Bølgen ned,
Ak, under Jammertoner gled.
Selv hun den fulgte, mens en Flod,
Der strømmede med Purpurblod,
Ustandset frem af Armen brød.
Dog dette Hug blev Alis Død;
Thi da fra Masten Sværdets Daad
Alonso saae, lig skjørest Traad
Han Linen søndersled, der fast
Ham bunden holdt til Baadens Mast.
Fortvivlelsen af Frygt ei veed;
Som Stormen styrter Alt han ned,
Rev Sværdet ud af Tyrkens Haand -
Et Skrig - og op fløi Alis Aand,
Mens ned i Bølgen, lys og blank,
Hans turbanklædte Hoved sank.
Saa styrted sig Alonso ud,
At dele Skjæbne med sin Brud,
Hvem just han greb, da hun, begravet
I Afmagts Nat, sank ned i Havet.

Og fulgt af Havets dumpe Larm,
Han roede med sin høire Arm,
Mens over Bølgens blege Top
Hans venstre hende løfted op.
Endnu var Livets Lys ei slukt,
Endnu var Øiets Laag ei lukt,
Og synlig end sig hendes Barm,
Trods Dødens Gysen, hæved varm.
O Haabets Glimt! Med modigt Bryst
Imod den alt saa nære Kyst,
Der laa i Maanskin foran dem,
Han dobbelt rask nu svømmer frem:
Da - bag ved Begge pludselig
En taarnhøi Bølge løfted sig,
Mens lig en dæmpet Sørgesang
En Brusen over Havet klang.
Og Bølgebjerget fremad ruller,
Det naaer den kjække Svømmers Skulder,
Og som en Grav for tvende Liig
Det vælter om og lukker sig.
Endnu da Bølgeslaget skeer,
Man over Vandet Begge seer;
Men da tilbage Bølgen synker,
Da Søen glatter de dybe Rynker
Og Skummet Havfladen tykt besneer,
De saaes ei meer - de var ei meer.

<nonum><center>___________</center></nonum>
</body>
</poem>

<poem id="mueller2006071401">
<head>
   <title>Abels Død</title>
   <firstline>End lyttende til Dommen Kain stod</firstline>
   <notes>
      <note lang="da">Efter Paludan-Müller: <i>Poetiske Skrifter i Udvalg</i>, Gyldendalske Boghandel, 1909 1. bind, side 463-479.</note>
      <note lang="da">Noter fra samme bog: <br/>Affattelsestid: ukendt; udkom den 17de December 1844 (i J. L. Heibergs ,,Urania, Aarbog for 1845''), trykt 2den Gang 1854 og 3dje 1857 (begge Gange i ,,Tre Digte''), 4de 1872 (i ,,Sex Digte, 3dje Udgave''), 5te 1879 (i ,,Poetiske Skrifter'' VII), 6te 1883 (i xxSex Digte, 4de Udgave''), 7de 1893 (i ,,To Digte, udg. Af Dansklærerforeningen ved H. Trier''), 8de 1899 (i ,,Fire Digte'', Gyldendals Bibliothek), 9de 1902 (i ,,Poetiske Skrifter i Udvalg'' VIII), 10de 1909 (i ,,To Digte, udg. Af Dansklærerforeningen ved H. Trier'', 2. Udg.). <br/>Nærværende Udgave gengiver Texten i Udgaven 1872, den sidste af Digteren selv besørgede. <br/>Æmnet. ,,Abels Død'' er fri Digtning med Tilknytning til 1 Moseb. 4,2-8.</note>
      <note lang="da">Bidrag fra Lene Rimestad.</note>
   </notes>
   <quality>korrektur1,kilde,side</quality>
</head>
<body>
<nonum><center>I.</center></nonum>

   End lyttende til Dommen Kain stod,
Forbandet og landflygtig nu i Verden:
Han saae sig om med Bæven og Forfærden,
Saa iilte bort han paa en hurtig Fod.

   Men Abel laa paa Marken i sti Blod.
Og ham til Bistand iler nu hans Moder,
Thi fra det fjerne saae hun nys hans Broder
Mod hendes Yngling løfte høit sin Haand.
Nu staaer hun for ham - han opgav sin Aand:
En Zittren rystede hans unge Lemmer,
Hans Hjertes dybe Stønnen hun fornemmer,
Hans Blod, fra Tindingens det aabne Saar,
Med Purpur farver rødt det gule Haar. - 
Min Abel! Søn! Min søn, siig, hvad dig hændes!
Mod Himlen som i Angst dit Øie vendes!
Dit Blod mig vidner, at du Smerte led!
Saa raaber Eva, kastende sig ned
Paa Jorden, hvor i Favn sin Søn hun tager,
Der skjælvende det sidste Suk just drager.
Hun trykker dobbelt fast ham i sin Favn,
Hun kalder ømt med Taarer ham ved Navn,
Hun visker Blodet af hans Haar og Kinder,
Med Markens Urter hun hans Saar forbinder;
Men ingen Lyd opstiger fra hans Barm,
Han hviler bleg og stum i hendes Arm,
Og halv forfærdet, halv forundret lægger
Hun nu ham ned, hvor Græsset Jorden dækker.
Da løfted høit iveiret hun hans Haand - 
Men Stenglen lig, naar knækket er det Baand,
Hvormed til Roden den er knyttet vorden,
Saa faldt hans Haand, da hun den slap, til Jorden.
Hun seer ham ind i Øiet - intet Blik
Til Gjensvar paa sit eget der hun fik;
En øde Tomhed hende der kun møder,
Som dobbelt Angst i hendes Hjerte føder.
Nei, saadan ei hun meer ham skue vil;
Hun trykker sagtelig hans Øine til,
Og sidder, med hans Haand imellem sine,
Stum, Blikket stivt, og Skræk i hver en Mine.

   Til Høien Adam gik, at holde Bøn;
Men Eva kalder: Kom og see din Søn!
Kom til dit Barn, som tidt din Sjæl har glædet!
Og Adam vendte sig og kom til Stedet,
Hvor Abel udstrakt laa paa græsblød Seng.
See, siger hun: see her min skjønne Dreng!
Forsagt han ligger, han som var saa modig,
Hans Læbe stum, hans Pande bleg og blodig,
Og hvid den Kind, som nylig blussed rød! - 
Hvad er der hændt ham? Faderen udbrød,
Mens over Sønnen ned han dybt sig bukked.
Hans Broders Haand var mod ham, Eva sukked,
Med denne Green hans Tinding nys han traf.
Nu flygter Kain, ræd for Herrens Straf,
Og ei at vende hjem han mere vover.
Men Adam svarer: Drengen dybt jo sover!
En dunkel Drøm hans Sjæl nu favnet har.
Kan ei du mindes, da han lille var,
Hvordan han styrted ned fra Palmegrenen
Og stødte Hovedet tilblods paa Stenen?
Dengang bedøvet laa han og som nu.
Her vil vi vaage hos ham, jeg og du,
Og af min egen Kappe skal han dækkes,
Til af sit dybe Blund igjen han vækkes.
Saa spredte Adam ud det lune Skind,
Til Skjerm for Abel imod Sol og Vind;
Han dækked til hans Mund, hans Kinder hvide,
Og satte ned sig ved den anden Side,
Og greb den Haand, som var med hans i Slægt.

   Saa sad de, bøied' under Tidens Vægt.
Thi for Forventningen kun langsomt sniger
Sig Tidens Bølge - draabeviis den viger,
For Eva tyktes den uendelig.
Hvert Øieblik hun drager Kappens Flig
Fra Sønnens Ansigt bort, for at erfare
Om end ei aabnede hans Øine vare,
Om end ei Sjælen vaagned af sit Blund - 
Men kun dens lukte Porte skuer hun.
Hvert Øieblik hun bøier ned sit Øre
Imod hans Bryst og Mund, for der at høre
En Klang af Livet i hans Hjertes Slag,
Et Budskab fra det i hans Aandedrag - 
Men Alt er stille som i Dybets Huler.
Naar da igjen med Dækket hun ham skjuler
Og Adam spørgende paa hendes seer,
Da kommer intet Svar fra Læben meer,
Hun ryster kun paa Hovedet i Smerte,
Og trykker Abels Haand imod sit Hjerte;
Og Timer kom og gik paa denne Viis.
Medeet hun raaber: Føl! saa kold som Iis!
Omkring hans Hjerte Vinterkulden klemmer! - 
I Lammets Klædning svøber hun hans Lemmer,
Og til en Lindring i sin egen Nød,
Hun tager og hans Hoved i sit Skjød.
Men Adam, som sin Søn ei slippe vilde,
Til Drengens Hoved flytted han sig stille,
Og da tilsidst, af Dagens Taarer mæt,
Sig ogsaa Evas Øie lukked træt,
Og hendes Pande sænked sig mod Barmen,
Da holdt han Søn og Hustru fast i Armen,
Og taus han sad, en trofast Ven hos dem,
Da Natten og da Stjernerne kom frem.

<nonum><center>II.</center></nonum>

Den næste Dag steg Solen rød i Øst,
Og Adam vækker Qvinden ved sit Bryst,
Og Eva drager bort det uldne Dække - 
Men stiv og kold og bleg endnu han laa.
Dog hvor forandret! Læberne var blaa,
Af dunkle Ringe var hans Øine skæmmed',
Og hvert et Træk som forekom saa fremmedt.
Da reiste sig forfærdede de To,
Og Eva taler: Var det Søvnens Ro,
Da vilde Freden om hans Læbe ligge,
Og Kinden blusse - nei! Han sover ikke.
Men Adam siger: hvad er Drengen skeet?
Som nu har aldrig ham mit Øie seet.
Men blot hans Bryst og løs de bundne Arme!
Thi naar hans Hjerte føler Solens Varme,
Vil atter livfuldt det som fordum slaae.
Og blottet snart for Solen Abel laa,
Og Dagens Sol, der Tidens Gang afmaaler,
Steg høit og høiere, mens stærke Straaler
Den sender til den unge Hyrde ned,
Saa Jorden om hans leie brænder hed,
Og fra hans klamme lemmer Dampen stiger - 
Men fra han Hjerte Kulden dog ei viger.
Og Adam og hans Hustru kom og gik,
Men ingen Trøst af Synet meer de fik,
Thi hvergang hen til ham paany de vandred,
Hans Aasyn tyktes dem end meer forandret. -
Saa hengled Dagen - Solen sank som Blod,
Og foran Abel beggeto de stod,
Lig Taarepile, der sig nedad bøie.
Da løfted Adam pludselig sit Øie
Og sagde til sin Hustru: mindes du
Hvad Herren talte? Husker du endnu
Hans Ord i Haven under Aftenrøden,
At hvis vi aad af Frugten, var det Døden?
Og hvad er Døden? hvisker Eva. Jeg,
Gjensvared hende Adam, veed det ei;
Men siden den Tid vi tog Vandringsstaven,
Da Herrens Vrede drev os ud af Haven,
Har denne Død jeg altid baaret paa;
Og overalt, hvor noget Nyt jeg saae,
Jeg maatte tænke: Hvis nu Det var Døden?
Hvis her du endelig fik Løn for Brøden?
See, denne Tanke kom igjen mig nær:
Hvis det var Døden, som vi skued her?
Thi ubekjendt som den er og mig Drengen,
Som der han ligger stum og bleg paa Engen. 
Ja, sukked Eva: ja, det er vor Straf!
Den ubekjendte Død hans Hjerte traf,
Thi ei han vaager, heller ei han sover.
Da spredte Adam Dækket atter over
Den kolde Skikkelse, og mørk i Sind
Han paa sin Arm i Teltet bar ham ind.

<nonum><center>III.</center></nonum>

   Urolig Eva dybt i Teltet sov.
Af Drømmen hensat i den mørke Skov,
Hun rastløs der omkring med Kain iilte.
Han skifted Sted med Sted, og naar han hviilte,
Da var det for at høre Stormens Sang,
Mens over Løvet susende den klang.
Men pludselig hun seer ham ræd sig skjule,
Og stige ned paa Bunden af en Hule,
Hvor mørk han stod, som med sig selv i Kamp.
Hun nærmed sig - da steg en pestfyldt Damp
Fra Hulen op, der Veiret hende røved,
Og af sin Drøm hun vaagnede bedøvet.
Endnu paa Sjælen følte hun sig lam,
Endnu hun Luften qvælende fornam,
Og angst sit Blik hun om i Mørket sendte,
Til atter Teltets aabne Dør hun kjendte,
Hvor i det klare Stjernelys hun saae
Som Skyggen af en Skikkelse at staae.
Indgangen halvt den dækked, fremad bøiet
Som om i Teltet ind den vendte Øiet,
Og, mens ei rørte sig det mindste fnug,
Hun hørte tydelig et dæmpet Suk.
Det fra et Hjerte kom, der, fyldt af Længsel,
Var nys brudt ud af Eensomhedens Fængsel,
Fra Nag og Anger, Skræk og Angst og Vee,
For eengang end sit tabte Hjem at see.
Men Eva reiste sig fra Leiet stille,
Og sagtelig - thi ei hun skræmme vilde
Den bange Skygge - flytted hun sin Fod,
Til hun i Teltets Dør paa eengang stod.
Ved hendes Syn sit Hoved hurtig hæved
Den dunkle Skikkelse - den heftigt bæved,
Og vendte sig fra Teltet om igjen,
Og flygted iilsomt over Marken hen.
Men Eva, som sin Førstefødte kjendte,
Nu søgte ham i Flugten at indhente.
Min søn! Hun raaber: Kain, forlad mig ei!
Gaa ei i Skoven paa den øde Vei!
Dog lig et jaget Dyr, der Spydet frygter,
Hans Mund er bunden - fremad kun han flygter,
For Skjul at søge for sin Moders Blik.
Da var det som om Eva Vinger fik:
Hun følte kun den Nød, han havde fristet,
Hun følte, at sin Søn hun havde mistet,
Og før sit Skjul han fandt, hun var ham nær,
Just som i Østen gryede Dagens Skjær.
Sin arm hun strakte ud, for ham at fange,
Da vendte han sig om - paa eengang bange
Og truende med knyttet Haand han stod;
Hans Blik var vildt, og et fortvivlet Mod
Om Munden og om Panden trosigt svæved.
Dybt i sit Inderste hans Moder bæved,
En Gysen hendes Hjerte gjennemfoer,
Paa hendes Læber døde Suk og Ord,
Og Svimlens Taage hendes Øie blendte.
Men Kain hurtig sig mod skoven vendte,
Og om hans Fødder rasled Lovets Blad
Før Skrækkens Nat for Eva skiltes ad,
Før mat, med Hjertet knuust, men uden Klage,
Hun eensom over Marken gik tilbage.

<nonum><center>IV.</center></nonum>

   Fra Himlen lyste Morgensolens Skin
Dengang i Teltet Eva traadte ind,
Men paa sin Gang hun sky tilbage viger.
Forpestet Luft imøde hende stiger,
Saa hun beængstet føler sig som før,
Dengang af Søvnen op hun vaagned ør.
Hun standser - men nu hurtig hun sig fatter,
Og ind ad Teltets Dør hun træder atter.
Sin Husbond vækker hun - og halv med Gru
Til Teltets Baggrund hun ham fører nu,
Hvor fjernt i Krogen af den dunkle Bolig,
Af skindet dækket, Abel hviler rolig.
Men Adam løfted Drengen paa sin Arm,
Og bar ham ud i Luften, frisk og varm,
Hvor ned paa Jorden han igjen ham lægger.
Saa løfter Dækket han - han bort det trækker,
Og Evas Kind medeet nu falmer bleg.
Qvælende Bunster op fra Drengen steg,
Af sorte Bylder var hans Legem plettet,
Hvert Træk af Liv og Skjønhed var udslettet,
Og i det stive Ansigt, guult som Leer,
Var intet Spor af sjæl at finde meer. - 
Vee! Raaber hun: hvad er af Abel vorden?
En Skræk og Rædsel ligger han paa Jorden,
Et stinkende, et hæslig farvet Leer,
Hvorpaa med Afsky kun mit Øie seer! -
Og det var ham, jeg næred ved mit Hjerte,
Ham, som til Verden jeg har født med Smerte,
Som i min Favn jeg krystede med Lyst,
Hvis Læber diede Melken af mit Bryst:
Imod mit eget Blod mit Blod oprøres! -
Men end af Nattens Skræk mit Blik omsløres;
Det døden er jo! Først den Abel traf,
Saa faldt den over Kain med sin Straf
Og trykked Rovdyrsmærket i hans Pande,
Saa han sin Fødselstime maa forbande.
Thi som et rovdyrs Blik var Kains Blik!
Den samme Vildhed, som og Dyrets fik,
Dengang af Haven ud med os det joges,
Og af den ubekjendte Frygt betoges.
Ja, begge mine Børn traf Dødens Haand!
Og Alt er opløst! Brudt er Blodets Baand!
Og sam naar Vinterstorm bortveirer Løvet,
Saa ligger al vor Lykke nu i Støvet!

   Som Strengen brister, brast og Evas Røst;
Hun kasted brat sig ned til Jordens Bryst,
Hvor lang Tid i sin Smerte hun laa stille.
Men Adam, som sin Hustru trøste vilde,
Skjøndt ingen Trøst paa Jorden meer han veed,
Sig sætter taus ved hendes Side ned,
Med Panden sænket under Livets Møie.
Da løfted Eva op mod ham sit Øie,
Til Randen fyldt af Taarens bittre Sø:
O, siger hun: hvi skulde Abel døe?
Hvad havde han forskyldt, at Dødens smerte
Har lagt sig kold og haard omkring hans Hjerte?
Hvor var han kjærlig alt som lille Dreng,
Naar han gik med mig paa den grønne Eng,
Eller ved Teltet sad i Morgenstunden
Med muntre Blik, og legede med Hunden!
Hvor saae han op til Fuglene med Lyst,
Og hæved syngende med dem sin Røst,
Naar ved min Haand han vandred gjennem skoven!
Og da han større blev og blev forvoven,
Hvor trofast var han da! Hvor fandt i ham
En modig Hyrde da de spæde Lam!
Saasnart fra Bjergets Rand et Dyr sig nærmed,
Strax fløi han til, og med sin Stav dem skjermed.
Og stedse var han os en lydig Søn,
Og o! hvor var han brændende til Bøn!
Hvor gjorde med sit Hjertes rene Flamme
Han tidt for Herrens Aasyn os tilskamme!
Hvor i sin Uskyld var kan klog og viis!
Altid han minded mig om Paradiis,
Thi naar jeg saae ham, steg i mit Minde
Hver Engel frem, jeg havde mødt derinde -
Og det er Alt forbi! Og aldrig meer
Ind i de klare Øine jeg ham seer,
Og aldrig meer, ved Lyden af hans Stemme,
Skal jeg mit Hjertes Glædesslag fornemme.
Vee mig, at jeg har Moderglæden kjendt!
Kun Smerten har jeg - Glæden den er endt.

   Stum laa hun Dagen over. - Aftnen kom,
Og Adam, som paa Marken skued om,
Nu saae fra Skoven komme Ravn og Glente,
Som han paa Skriget og paa Flugten kjendte.
I Flok de samled sig, og som i Leg
De fløi i Luften rundt, og sank og steg,
Og slog med Vingerne, som de sig svaled,
Hvorpaa ved Abel ned de langsomt daled.
Først satte de paa Marken sig i Kreds
Og løfted Stemmen, skrigende og hæs,
Men snart han saae dem Abel heelt at skjule.
Da sagde Adam: Det er Skovens Fugle,
Som af den varme Damp nu drages til.
Paa Drengen deres Sult de stille vil;
Men skjøndt fra Livet bort hans Hjerte døde,
Skal han dog ikke vorde Ravnens Føde.
Sin Spade greb han, Abel til et Skjerm,
Og kyste bort den hele Fuglesværm,
Hvorpaa han grov en Grav, hvori han lagde
Sin unge søn, mens han til Eva sagde:
See, nu opfylder sig jo Herrens Ord:
Af Jorden toges du, saa bliv til Jord!
Thi Støv du er, og naar dit Liv har Ende,
Til Støvet atter du tilbage vende! -
Og Eva seer opmærksom til ved Alt;
Hver Skeefuld Jord, der ned i Graven faldt,
Hun følger med sit Suk og sine Taarer,
Hver Klang af Spaden hendes Hjerte saarer.
Men dengang dækket var den friske Grav,
Fortvivlet hun til Smerten hen sig gav,
Thi frem for hendes Sjæl, i Gravens Billed,
Skilsmissen mellem Liv og Død sig stilled.
Hvad Under og, at Smerten her var stor?
Det var den første Grav paa denne Jord.
En talløs Mængde reiste sig med Tiden;
Hvormange Taarer slugte Graven siden!

<nonum><center>V.</center></nonum>

   Tre Døgn fin Ende. Men forventningfuld
Seer Eva hver Dag Morgenrødens Guld,
Naar over Teltet Lærkens Toner klinge.
Det var, som Dagen maatte Abel bringe,
Men Dagen kom - og Abel var der ei. -
En Uge gik - og end paa hendes Vei
Ved intet Tegn sig Sønnen giøer tilkjende;
Endnu den samme Stilhed rundt om hende,
Og ofte som en Drøm det hende var.
Ja, mangengang saa reent hun glemt sig har,
At naar fra Marken Hjordens Stemmer løde,
Hun gik paa Marken ud, sin Søn at møde;
Og tidt naar hun en Busk paa Veien saae,
Hun Grenene tilside monne slaae,
Ret som hun vented, ham bag dem at finde.
Da saaes hun pludselig sig at besinde;
Hun Hovedet i Haanden hviilte lidt,
Og gik til Graven hen med tunge Skridt.
Tabt! - Tabt og borte! Hendes Læbe sukked,
Tabt! Lød fra hendes Hjerte det med Gru.

   Men Adam til sin Hustru taler nu:
Foruden Maal er her din Sorg og Klage,
Fra dette Dødens Hjem vi bort vil drage,
Thi hold dig rede næste Morgengry.
Men før i fremmed Egn vi søge Ly,
Jeg har paa Graven reise vil et Minde,
At Drengens Hvilested vi dog kan finde,
Ifald vi atter gjeste dette Land. - 
Saa sanked Markens Stene sammen han,
De tungeste han vælted op med Staven,
Og lagde dem i Fiirkant omkring Graven,
Bestandig Steen ved Steen, og Lag paa Lag,
Og samled dem foroven i et Tag,
Der i en Spids løb op fra hver en Side,
Og reist nu stod den første Pyramide.
See, sagde han til Eva: Sytten Steen!
For hvert af Drengens Aar du finder een,
Men om den ene Grav de samles alle,
Og Abels Huus vi dette Sted vil kalde.
Men Eva græd dengang hun talte dem;
Thi dobbelt levende sprang Mindet frem,
Og hvert et Aar med alle svundne Dage
Fra Støtten kom som Billede tilbage,
Og Stenen, syntes hun, fik Liv og Ord.
Det var af Konstens Liv det første Spor.
Til Trøst i Nøden blev den Jorden givet,
Thi Konsten kom med Døden ind i Livet. -

   Den næste Dag til Reisen op de stod.
Kamelen de Paulunet bære lod,
Og Abels hvide Hjord i Morgenstunden
Blev dreven foran dem af Hyrdehunden.
Men imod Østen hen de Veien tog,
Og langs den høie Flodbred frem de drog,
Hvor Eva tidt stod stille, for at følge
Med mørke Blik den solbestraalte Bølge,
Der rulled ned mod den forladte Grav.
En skyfri Himmel deres Vei omgav,
Fra Palmens Top lød Fugletoner milde,
Men hver gik tabt i sig, saa taus og stille.
Hvorhen i Verden deres Øie saae,
De skued Kain som en Flygtning gaae,
Og gik blot Tanken til den svundne Lykke,
Strax steg af Graven Abels dunkle Skygge.
I deres Liv var der en Spaltning skeet;
I Dødens dybe Nat de havde seet,
Og i et sjælløst Blik var aabenbaret
Den Fremtidslod, som var dem selv bevaret.
Som under Dødens Byrde frem de gik,
Og naar imellem mødtes deres Blik,
De slog det hurtig ned, som for at dølge
De Tanker, som de Begge dog forfølge. -
Men Middag kom, og Sletten de forlod,
Og opad gik det nu ad Bjergets Fod,
Og hvergang Evas Fødder bleve matte,
Op paa Kamelen Adam hende satte,
Og selv i Dyrets Nærhed han forblev,
Idet han snart det førte, snart det drev
Ad Stien frem, hvor Hjorden frygtsom tripper.
Bestandig Veien steg, og steile Klipper
Med dybe Kløfter gik de udenom,
Og tidt igjen tilsyne Dalen kom,
Naar ved en Dreining Blikket om de vendte,
Og over Stien det tilbage sendte.
Men stedse ødere blev deres Vei,
Snart Træer og Buske meer der fandtes ei;
Dog frem endnu gik Adam ufortrøden,
Thi først da under dem laa Aftenrøden,
Og over Bjergets nøgne Klippetop
Med blege Straaler Maanens Lys steg op,
Saaes af Kamelen Teltet han at læsse.
Ved Kløftens Rand lod Faarene han græsse,
Paulunet under Fjeldet op han slog,
I Døren med sin Hustru Plads han tog,
Og logrende hos dem stod Hyrdehunden,
Hvem af og til han Føden stak i Munden. - 
Men Eva saae paa Maanen og dens Skin;
See, sagde hun: hvor bleg og kold dens Kind!
I hvide Straaler Abels Huus den klæder,
Og seerpaa veien ned, hvor Kain træder,
Og Adam svared: Døden er den lig!
Men Herrens Ord nu har stadfæstet sig,
Dengang med mig han Jorden og forbanded,
Thi hele Veien har hans Ord jeg sandet:
Hvert Græs vil visne, som jeg traadte paa,
Hvert Træ forraadne, som mit Øie saae,
Hvert Dyr jeg traf, er for et andet Føden,
Hver Fugl, der fløi, kun flyver frem mod Døden.
Vi - sukked Eva - vi har Lod med Alt!
Thi og paa os Forbandelsen jo faldt,
Og mere fattige vi nu er blevne,
End dengang vi af Paradiis blev drevne.
Men Begge taug - og rundt om sig de saae:
Kun sønderrevne Klipper traf de paa,
Der stod med spidse Takker, mørke, stive,
Høit over dem hang Maanens hvide Skive,
Der skinte sparsomt ned paa Bjergets Sti.
En eenlig Rovfugl Teltet fløi forbi
Og skrækked Hjorden med sin Vinges Susen,
Og dump fra Dybet op lød Flodens Brusen.

<nonum><center>VI.</center></nonum>

   Den anden Morgen videre de drog.
Paa deres Vei de lette Taager jog,
Som natten havde født paa Klippetinden;
Men snart de saae dem føres bort af Vinden,
Mens selv ad Stien langsomt de drog op.
Ved Middagsstid de naaede Bjergets Top,
Og Adam steg til Kuplens Rand med Møie.
Ud over Verden kasted han sit Øie;
Som paa sin Throne Jordens Herre stod,
Med Verdens hele Rige for sin Fod,
Og Atter her det Bud han troede høre:
I Jorden underdanig Eder gjøre! -
Forventningsfuld og øde Jorden laa,
Ret som de slægter kun den vented paa,
Der skulde fra det første Par udspringe,
For i den lange Kamp den at betvinge.
Til alle Kanter Adam saae sig om,
Det endeløse Fjerne mod ham kom,
Og grændseløs sin Bolig han erkjendte. -
Men da til Nedgang nu han Foden vendte,
Til begge Sider deelt han Bjerget saae;
Fra begge Sider Kløfter nedad gaae;
Som i saa snever Krumning frem sig vinde,
At kun en enkelt Vandrer Plads kan finde,
Og ad den ene Kløft han Veien tog.
Kamelen langsomt efter sig han drog,
Bagefter fulgte Eva, derpaa Hjorden,
Som Hunden nedad drev og holdt i Orden,
Saa Een for Een den Klippen gik forbi.
I Bugter slynged sig den steile Sti,
Paa deres Vandring tidt de maatte hvile,
Og tusind Kilder saae de ned at ile,
Og Bæk ved Bæk løb uden Ro og Rist,
Til i en Strøm de samledes tilsidst,
Der gjennem snevre Pas sig maatte stride,
For længer nede rolig frem at glide.
Men stedse dybere steg Toget ned,
Paa aldrig seete Stiger frem de skred,
Bestandig langs med Fjeldets brede Revne;
Og Bjergets Stene blev nu mere jævne,
Og alt som imod Dalen ned de drog,
De vilde, nøgne Klipper Afsked tog,
Og Træer og Buske de paany nu mødte.
Med større Lethed Foden frem de flytte,
Og Veien svandt mans Dagens Timer svandt.
Igjen de ved en Flodbred sig befandt,
Og atter saae de Palmetræets Krone,
Og atter Fuglesang de hørte tone,
Thi stedse nærmere de Sletten kom.
En Stund der gik; da bøied Stien om - 
Og pludselig de saae mod Østen borte,
Ved Dalens Ende, Paradisets Porte,
Og Begge skjalv ved Synet, thi de saae
Cheruben straalende for Haven staae,
Og i hans Haand dem Flammesværdet skrækked,
Der ned var sænket, saa det Porten dækked.
Da sagde Adam: Ad en uret Vei
Fra Bjerget ned i Dalen søgte jeg,
Og Stien opad maae igjen vi drage.
Til Fjeldets Top vi vende maae tilbage,
Thi dette Land jo hører Herren til.
Kun Natten over her vi tøve vil,
For efter Vandringen vor Fod at hvile;
Saasnart de første Morgenstraaler smile,
Begynder atter vi vor tunge Gang. - 
Sit Telt han reiste paa den grønne Vang,
Omkring det leired Dyrene sig stille,
Og Alle sang i Slummer Dalens Kilde.

<nonum><center>VII.</center></nonum>

   Endnu før Daggry Eva vaagned brat - 
Forsvunden Drømmen var, som denne Nat
Til Paradisets Lunde hende førte,
Men end dens Skjønhed hendes Hjerte rørte.
Med den i Tanken hun paa Leiet laa;
Tilbage mod sit svundne Liv hun saae,
Og hvad hun nys i Drømmens Syn erfared,
Saom klare Minder nu sig aabenbared.
Hun tænkte paa den Dag, da første Gang
For hendes Øre Livets Toner klang;
Da første Gang fra Jorden hun sig hæved,
Og med Forundring følte, at hun leved;
Da svimlende hun sendte rundt sit Blik
Og første Gang isyne Adam fik;
Da han med Jubel hende løb imøde;
Da i Forening deres Stemmer løde,
Og, talende, hun første Gang erfoer,
At der er Glæde, som har ingen Ord.
Hun mindedes, hvordan ved Aftentide
Hun Haven heelt gik rundt ved Adams Side;
Hvordan de Begge stod ved Kildens Rand,
Og saae sig selv afspeiled' i dens Vand;
Hvordan de under Træet sad fortrolig,
Og skued om i deres skjønne Bolig.
Hun mindedes den Røst, der til dem lød,
Da Solen sank bag Løvet purpurrød,
Og Hjertets Slag hun syntes end fornemme,
Da Adam hvisked: det er Herrens Stemme.
Hun tænkte paa, hvordan ved Livets Træ
Hun sank til Jorden, og med bøiet Knæ
Fornam en Fryd, som ingen anden ligned,
Da Herrens Haand dem beggeto velsigned -
Alting saa levende for Tanken stod;
De gamle Dage deres Dyb oplod,
I hendes Øie traadte milde Taarer,
Thi Mindets Glæde nu som Smerte saarer.

   Men svagt i Østen lysned det igjen;
I Teltets Dør hun sagte træder hen,
Og i den blege Dæmring ud hun skuer,
Hvor i det Fjerne Flammesværdet luer.
Mod Himlens Hvælving hendes Øie gik - 
Der mødte Morgenstjernen hendes Blik:
Med mægtig Straaleglands, der rolig blinked,
Mod Østen fremad hendes Sjæl den vinked.
Bevæget Eva mod dens Straaler saae;
Som dragne fremad hendes Fødder gaae
Fra Teltet ned i Dalen, langt og længer,
Mens fast ved Stjernen hendes Øie hænger.
Det var, som til dens Trøst hun maatte tye,
Det var, som drømte hun sin Drøm pany,
Som Livets Morgenskjær sig atter tændte,
Og ned i hendes Hjerte Straaler sendte.
Endnu som Maalet vinkende den stod,
Endnu til Vandring drog den hendes Fod,
Og frem i større Hast hun monne ile,
Som om hun haabed, i dens Skin at hvile.
Da blegned den medeet - Hun saae omkring,
Og Purpurrød var hele Himlens Ring;
Og da fra Himlen hun mod Jorden skued,
Da stod for Haven hun, hvor Sværdet trued.

   Dybt bæved Eva - mægtigt, lig et Lyn,
Slog ned i hendes Sjæl det kjendte Syn.
Som truffen af et Slag hun først foer sammen,
Men snart i hendes Hjerte tændtes Flammen.
Fremad mod Haven gik hun. Fyldt af Mod
Hun kasted ned sig for Cherubens Fod,
Der holdt fra Paradisets aabne Porte
Med Flammesværdet hver en Skabning borte.
O - stammed hun - du, som blev kaldt af Gud,
Dengang af Haven her han drev os ud;
Du, som hans Villie og hans Naade kjender:
Skenk i min Nød mig Trøst, som aldrig ender,
Lad mig min Glædes Bolig atter see! -
Da lød Cherubens Røst: Hans villie skee!
Og opad han mod Himlen Sværdet vendte,
Der, blussende, nu som en Fakkel brændte,
Og ved den unge Morgenrødes Skin
Saae Eva nu i Paradiset ind -

   Hvor lufted mildt det fra de køle Gange,
Hvor end hun søgte Mærket af sit Skridt!
Hvor toned Haven rundt af Fuglesange,
Der om hver Morgenvandring minded blidt!
Hvor saae sin Ungdoms Blomster hun at prange!
Hvor hæved Træerne sig rankt og frit!
Hvor skinned Floden blank ved Himlens Gløden!
Hvor glimred Duggen frisk i Morgenrøden!

   Alt som forklaret var; ei mindste Hindring,
Naar ind hun blandt de spredte Stammer saae.
En Duft fra Græsset opsteg til en Lindring
For hver en Smerte, der kan Hjertet naae.
Alt var som nyt, og dog var Alt Erindring,
Hvert ydre Syn et indre føde maa:
Og Eva stod for Haven som fortryllet,
Med Haabet for sig, men i Mindet hyllet.

   Da dreied hun tilhøire hen sit Øie - 
Og over Øiets Glands sig trak et Flor:
Et mægtigt Træ sig hæver mod det Høie,
Men Dødens Fugl kun i dets Krone boer.
I stolte Bugter sig de Grene bøie,
Hvis bittre Frugt blandt mørke Blade groer.
Det dunkle Kundskabstræ hun strax gjenkjendte,
Og bort med Gysen hun ihast sig vendte.

   Hun retted Øiet mod den anden Side,
Og søgte til sin Trøst nu Livets Træ -
Dets Krone seer hun, fuld af Blomster hvide,
Der alle skjermedes af Løvets Læ.
Fra dem mod Stammen hendes Blik nedglide;
Men ved sit Syn medeet hun sank i Knæ,
Og som i Glæde vilde Hjertet briste,
Og af sig selv hun ikke mere vidste.

   Der stod han, mere skjøn end nogensinde,
Den unge Søn, hvem hun begræd som død:
Der stod han, ikke falmet som et Minde,
Nei, som et Haab, der Sorgen gjennembrød.
I Solens Guld hans gule Lokker skinne,
Hans Kind i Glæde smiler rosenrød,
En himmelsk Fred omkring hans Læber svæver,
Og som lyksalig han sit Øie hæver.

   Han skued opad mod de fulde Grene,
Og løfted, som til Tak, sin unge Haand:
Da lød tra Træets Krone Toner rene,
Og lyttende han stod, en salig Aand.
Men Røsten taug - han var ei meer alene;
En Engel, svøbt i Lysets Klædebon,
Sig sagte nærmed og hans Skulder rørte,
Og ned til Floden ham ved Haanden førte.

   Der saae ham Eva gaae ved Englens Side,
Med Panden lysende af stille Lyst.
I hendes Hjerte Fryd og Længsel stride,
Og rørt af Synet zittrer hendes Bryst.
I haven ind vel hendes Fødder skride;
Min Søn! Hun raaber: Abel! Hør min Røst!
Men brat tilbage viger hun forfærdet,
Thi pludselig Cheruben sænked Sværdet.

<nonum><center>VIII.</center></nonum>

   I Teltet Adam ei fandt Eva meer.
Mod Dalen urofuldt hans Øie seer,
Til alle Kanter speider rundt hans Blikke,
Til Bjergets Sti han gaaer - hun er der ikke,
Og til Paulunet søger hjem hans Fod.
Men Timer gik - ved Hjorden end han stod,
Og paa Kamelen hviilte han bedrøvet
Sin Arm og Pande, som af Skræk bedøvet.
Nu - sukked han - nu er mig Dagen Nat!
Nu har endogsaa Qvinden mig forladt,
Og eensom jeg paa Jordens Kreds er vorden. -
Da faldt hans sorgbetyngte Blik mod Jorden,
Og ved sin Fod han skued Hunden staae.
Med Øiet spørgende den paa ham saae,
Som til hans Sorg den vilde vide Grunden.
Og Adam sagde: Trofast dog er Hunden!
Den som de Andre mig forlader ei.
Den skal mig følge paa min øde Vei,
Som Mindet og som Resten af det Hele,
Og hver Dag vil mit Brød med den jeg dele.

   Sit Blik fra Jorden løfted han igjen;
I Luften for sig mørk han stirred hen,
Men pludselig hans Kinder høit nu gløde.
Med Jubel løb sin Hustru ham imøde,
Der gjennem Dalen skred med hurtig Gang.
Som Engles Hilsen hendes Røst ham klang,
Et Smiil om hendes Kind og Læbe svæved,
Og Øiet straalte mildt da hun det hæved.
Tal! Raabte han forundret: hvad er skeet?
Men Eva svared: Abel har jeg seet!
Han stod ved Træet, hvor vi Livet pried.
Han er ei tabt! Han er i Paradiset!
Han er i Graven ei! Han er ei død!
Hans Øies Straaler til mit Øie flød,
Dengang i Haven jeg ved Navn ham kaldte!
Og Alt med Taarer Adam hun fortalte. -
Men Adam græd og sagde: Gud er god!
Det Liv, han gav, ei hjelpeløst han lod.
Han baner Veien fra de dunkle Grave,
Der fører ind i Paradisets Have.
</body>
</poem>

<poem id="mueller2012050801">
<head>
   <title>Vestalinden</title>
   <toctitle>Vestalinden</toctitle>
   <indextitle>Vestalinden</indextitle>
   <firstline>Ned over Tiberen og Romas Høie</firstline>
   <notes>
      <note><year>1838</year></note>
      <note>Teksten følger Paludan-Müller: <i>Poetiske Skrifter i Udvalg</i>, 1. bd., ved Carl S. Petersen, Gyldendal, 1909.</note>
      <note>Bidrag fra Anders Overgaard Pedersen.</note>
   </notes>
   <quality>korrektur1,korrektur2,kilde</quality>
</head>
<body>
Ned over Tiberen og Romas Høie
Sit første Lysglimt sender Dagens Øie,
Og heelt i Guldglands straaler Bjergets Top;
I Morgenrøden flyver Fuglen op,
Og ingen Vægt dens Bryst og Vinge tynger,
Mens for den unge Dag sin Fryd den synger.
Fra Bjergets Sti, hvor Æslet har sin Gang,
Igjennem Luften lyder Klokkeklang;
Fra Dalens Vei, hvor Hjorden gaaer forbi,
Blidt toner Hyrdefløitens Melodi;
Fra Skovens fjerne Lunde Hornet klinger,
Og giver Hindens lette Fødder Vinger.
Alt vækkes i den klare Morgenstund,
Alt lever op, paa Bjerg, i Dal, i Lund,
Alt rører sig langs Tiberflodens Sider,
Hvor mellem Siv den gule Bølge glider.
Hist roer en Fisker - hist paa Bredden staaer
Hans unge Hustru med de brune Haar;
Den lille Søn, som nys hun holdt ved Barmen,
Hun høit mod Lyset løfter op paa Armen.
Og hist fra Hyttens Dør, hvor Duggens Graad
Paa Mosset og paa Græsset perler vaad.
De muntre Børn paa Engen ud sig skynde,
For strax med Leg nu Dagen at begynde.

Dog medens udenfor den store Stad
Hver Skabning rører sig og aander glad,
Og Alting drikker Liv af Lysets Kilde,
Hvi drager gjennem Byen nu saa stille
Fra Vestatemplet, fra Gudindens Hjem,
Den tause, sørgeklædte Skare frem?
Hvi gaae Lictorerne saa dybt nedbøied'?
Hvi vandre Præsterne med Sorg i Øiet,
I Glandsen af den friske Morgensol
Omkring den tættillukte Bærestol?
Hvi lyde foran Toget nu de bange,
De dybe, ængstelige Klagesange? -
Ak, bag sit dunkle Forhæng Baaren har
Det levende og dog saa stumme Svar:
Der sluttes Fulvia, den unge Qvinde,
Bestemt til Gravens rige Offer, inde,
Hun, som sin Eed, sit Kydskhedsløfte, brød;
Der bæres Vestalinden til sin Død,
Mens hist paa Torvet, som til Templet støder,
Nu hendes Elsker - nu Marcellus bløder. -
Bestandig fremad Sørgetoget gaaer,
Og hver en romersk Ridder, som det naaer,
Sig slutter sorgfuld til de mørke Rader,
Der skride langsomt gjennem Byens Gader. -
Alt den collinske Port, en Bue lig,
Og alt Forbrydermarken viser sig;
Der Graven er, der er den dybe Hule,
Som snart den unge Fulvia vil skjule.

Men træd herhen paa Veien, ved hvis Rand
Just nu det store Baal man tænder an,
Mens fra det Fjerne Chorets Sang sig nærmer.
Her hviler Loftets Lem, som Hulen skjermer,
Og som, naar eengang den er lukket til,
Sig aldrig meer for Dagen aabne vil;
Her Stigen staaer, som, naar nu brudt er Staven,
Skal bringe Off'ret skridtviis ned i Graven,
Men ad hvis Trin hun op ei mere gaaer.
Her - dybt paa Hulens Bund - en Løibænk staaer
Og her det lille Marmorbord, hvis Plade
Alt bærer Skaalen og de gyldne Fade,
Der gjemme Vand og Olie, Melk og Brød,
Til Livets Næring ved en langsom Død.
I Krogen hist den matte Lampe hænger;
Den lyse Dag nu reent dens Glands fortrænger,
Men o, det varer kun en føie Stund,
Da vil den skinne klart i Hulens Bund;
Høit vil den flamme, naar først Graven lukkes,
Før den gaaer ud - før den for evig slukkes.

I langsom Gang til Hulen Toget naaer;
Paa Jorden sættes ned den lukte Baar,
Og medens Folket Gravens Rand omringer,
Med dæmpet Stemme Sørgechoret bringer
Ved Fløiternes den melankolske Klang
Til Vestas Guddom en Forsoningssang.
I Baalet Præsten ud sit Offer gyder,
Og Chorets sidste Klagetone lyder
Endnu da Baarens Forhæng drages af,
Og Fulvia henvandrer til sin Grav.
Med sænket Hoved Jorden hun betræder,
Af Sløret dækket, i de hvide Klæder
(Den ubesmittede Gudindes Dragt)
Og i den purpurrøde Kappes Pragt;
Og som en Støtte staaer hun taus og stille
Paa Grændsen nu, hvor Liv og Død sig skille.
Da træder Præsten til - og brat hans Haand
Om hendes Hoved løser Slørets Baand
Og Kjæden, der om Halsen rundt sig vinder -
Og pludselig, som naar en Sky forsvinder,
Fra Vestalindens Pande Sløret gled,
Mens over Skuldren Kappen synker ned.
O see, hvor ung og skjøn! - En Genius lig
Her ved sin egen Grav hun hæver sig
Til Døden viet og mod Mørket bøiet:
Paa Jorden fæster stirrende hun Øiet,
Ret som om Synet af den hvide Dragt,
Nu hendes Dødsdragt, hende gjør forsagt.
Fast om den ene Haand den anden holder,
Men ei til Bøn som fordum hun dem folder,
Den dybe Skræk dem ene binder fast.
Da løfter hun sit Hoved op ihast,
Og som forvirret hun omkring sig skuer,
Og Hver, som seer det, i sit Hjerte gruer.
Medeet opklares dog det stive Blik,
Medeet tilbage hun sin Samling fik -
Hun rødmer høit - og høit det Bryst sig hæver,
Som Mindets Qval og Lyst nu gjennembæver.
Dybt sænker hendes Pande sig igjen
Og til den aabne Grav hun træder hen,
Af Præsten støttet, som den Svage fører.
Det første Trin af Stigen hun berører,
Saa staaer hun atter stille - Dødens Chor
Til hende taler med de sidste Ord:

        Nu bort fra denne Verden gaaer
        Din Fod, mod Dybet vendt:
        Den Sol, som høit paa Himlen staaer,
        For dig sit Løb har endt.
        Ei meer i Aftenrødens Skin
        Dens Nedgang skuer du,
        Og aldrig meer du aander ind
        En Morgenluft som nu.

        Af hver en jordisk Ven forladt
        Paa Eensomhedens Vei,
        Du vandrer til den stille Nat,
        Som Stjernen klarer ei.
        Der, gjennem Mørkets Porte frem,
        Ad Smertens trange Sti,
        Du stunder mod det sidste Hjem,
        Hvor Straffen er forbi.

        Een Trøst dog rummes i din Vee,
        End er dig Vesta nær;
        Af hendes Lampe skal du see
        I Mulmet Straalens Skjær.
        Fra Luen lyser Naadens Bud,
        Og luttret ved dens Skin,
        Og favnet mildt som Dødens Brud,
        Gaaer du til Hvilen ind.

Her Choret taug - og Vestalindens Fod,
Der paa det første Trin af Stigen stod,
Dens næste Trin nu skjælvende berører;
Og nu - som naar en Tones Klang man hører
Langsomt at hendøe, saadan Dødens Pant,
Ung Fulvias Skikkelse, for Øiet svandt.
Først - mens ad Stigens Trin hun nedsteg stille -
Først tabte Blikket hendes Fod, den lille,
Saa af den ranke Skabning Meer og Meer,
Tilsidst det fagre Hoved kun man seer.
Da standsed hun medeet - og hendes Øie
Sig uvilkaarlig vendte mod det Høie,
Mod Himlen og mod Solen med et Blik,
Hvori sin Glands af Døden Livet fik.
Kun et Secund det vared - dog sig gjemte
I Blikket Minder, som man aldrig glemte -
Da Vei til Dybet hendes Øie fandt,
Og Brynet, Panden, Lokkerne forsvandt.

<center>---</center>

I Grotten Vestalinden sidder stille;
Paa Væggen seer endnu hun Lyset spille
Igjennem Hvælvingens det aabne Tag
Som lifligt Gjenskin af den unge Dag.
End seer hun Stigen - end kan hendes Øre
En Gjenklang af de mange Stemmer høre,
Der over Jorden blandes til et Chor.
Som afhang Liv og Død af disse Ord
Hun anspændt lytter, medens hendes Øie
Paa samme Tid betragter Stigen nøie.
Da drages den paa eengang op - og i
Slaaer Hulens Lem, og pludselig forbi
Er al den Glands, der over Jorden lyser,
Og paa sit Leie Vestalinden gyser.
Ned var hun sunken, som af Døden rørt,
Hvis ei endnu en Lyd hun havde hørt,
Der fængsler Tanken, mens den Hjertet skrækker;
Thi hør, hvor Graven nu med Jord man dækker!
Hør Lyden af de tunge Spaders Slag,
Der gjør et Bolværk mellem Nat og Dag!
Hør, som af dæmpet Torden nu et Bulder!
Den kæmpestore Steen man langsomt ruller
Hen over Hulen som en evig Vagt
For Livet, der i Graven er nedlagt.

Medeet blev Skaren ovenover rolig;
Ei mindste Lyd sig nærmed hendes Bolig,
Ei mindste Gjenklang meer af Verdens Røst.
Mildt flammer Lampen dog endnu til Trøst,
Og dybt fra Krogen, som dens Straaler smykke,
Den kaster skarpt paa Grottens Væg en Skygge
Af Vestalindens yndige Profil,
Af hendes Lokker, fæsted med en Piil.
Og halv i Tanker Fulvia sig vender
Mod Væggen om, hvor hun sig selv gjenkjender,
Og med et Suk i denne Skygge seer
Et Sorgens Billed, der ei klares meer.
Stærkt skjælver Skyggen medens dybt hun sukker;
Og Fulvia bøier sig - og Skyggen bukker
Paa samme Tid som hun sin Pande ned,
Og langsomt ad det stille Hvilested,
Lig Brudens Leie smykt med Tæpper hvide,
Den glider hen ved Vestalindens Side. -
O, ganske eensomt Mennesket er ei!
Staaer han i Lys, er Skyggen paa hans Vei,
Og viser ham hans eget dunkle Billed;
Er dybt i Mulm og Mørke hen han stillet,
Da træder frem ved Tankelivets Skin
Det klare Gjenskin af Gemyt og Sind;
Thi maalt med Livets Lys er han en Skygge,
Med Dødens Mørke maalt, en evig Psyche.

Men taus paa Leiet Vestalinden hviler,
Og uophørlig hendes Tanke iler
Fra Dødens Stilhed op til Livets Larm;
Dog knap i Lyset den sig rører varm,
Knap kalder frem den de forsvundne Dage,
Før brat dens Toner hendøe som i Klage,
Og lig en anskudt Fugl, der Vingen brød,
Den synker ned i Mørket til sin Død.
Dog atter Fulvia til Liv den bringer,
Og atter løftes Tankefuglens Vinger,
Og atter den i Verden flyver frem,
For atter vingestækt at vende hjem.
Tilsidst dog af det samme Spil den trættes,
Tilsidst kun Vestalindens Tanke rettes
Som halv ophævet, svævende og mat,
Paa Gravens Stilhed, af hver Lyd forladt.
Faldt blot et Sandskorn nu, man strax det hørte
Naar i sit lette Fald det Gulvet rørte;
Slog et Insect de bløde Vinger blot,
Her i den dybe Ro det mærktes godt;
Men ingen Lyd - thi lydløs, stum og stille
Er hvad der her sig rører: Tidens Kilde.
Den bærer vel Alverdens vilde Larm
Paa sine Bølgers altid fulde Barm,
Men alt som Livet ned ad Strømmen føres,
Af Tausheds Aand det formes og berøres.
Den vilde Smerte bli'er til Veemods Dugg,
Det stærke Klageskrig bli'er til et Suk,
Og nær ved Graven flyder Livet stille,
Saa stille som om Fulvia Tidens Kilde.
Da griber Medynk med sig selv - en Lyst
Saa sød som bitter - Vestalindens Bryst;
Og uden Standsning Taarestrømmen rinder
Fra hendes Øine ned ad hendes Kinder,
Og suges af de unge Læber ind
Som liflig Balsam for det syge Sind.
Hun græder uden Ophør: fulde, milde,
Paa Draabe Draabe, Taarerne fremtrille,
Som skulde ei de tørres bort igjen,
Og selv hun her i Taarer smelte hen.
Endnu hun græd, da Hjertet træt af Klage
Sank i Bevidstløshedens Nat tilbage;
Endnu hun græd, da Søvnens stille Aand
Berørte hendes Øie med sin Haand.

<center>---</center>

Hun slumred ind - og hen ad Drømmens Vover,
Som Mindets blege Stjerne lyser over,
Tilbage i sig selv hun sagte gled.
Det Dække, der om Dagen drages ned
Imellem Tankens Yttring og dens Kilde,
Nu løfter sig iveiret tyst og stille,
Og intet ydre Indtryk fængsler meer
Den frie Sjæl, som i sig selv kun seer.
Der - i dens skjulte, underfulde Rige -
I en bestandig Ungdomsfriskhed stige
De talende, skjøndt tause, Minder frem,
Og Haabets Spirer røre sig i dem.
Der vælder op den dunkle Tankestrøm,
Hvis Fylde her udgyder sig som Drøm,
Men som bevarer skjult i sine Bølger
Det Kommende, hvis Liv endnu sig dølger.
Alt hvad den næste Tid skal kalde frem,
Beredes alt i dette stille Hjem,
Hvor Sjælens Kræfter, Drift og Haab og Længsel,
Lig bundne Aander slumre som i Fængsel.
- Og Vestalinden sover; Lampens Skin
Fra Krogen falder hen paa hendes Kind,
Paa hendes mørke Lokker, paa de hvide
Blodløse Læber, dog endnu saa blide.
Men skjøndt i Hulens mørke Fængselsvraa
Som lænket ubevægelig hun laa;
Skjøndt her en Fange slumrende hun hviler,
Dog bort i Drømmen hendes Sjæl nu iler.

Hun drømte - og en Rad af Aar svandt hen,
Og selv hun saae sig som et Barn igjen,
Der gjennem Haven, under Træets Grene,
Med Fuglen paa sin Skulder vandred ene.
Hun strakte Haanden ud med Kornet i,
For Fuglen nynnende sin Melodi,
Og ned den flagrede paa lette Vinger,
Og nød sin Føde nu paa hendes Finger.
Saa gik hun med sin Fugl i Haven om,
Bevogtende sin lille Eiendom,
Og med en Fryd, som kun de Smaa fornemme
Hun taler til den med en kjærlig Stemme.
Da hører hun medeet sin Moders Røst:
Kom op, o Fulvia, fra Leg og Lyst!
Skynd dig fra Haven op, min lille Pige!
Din Fader har et Ord dig nu at sige.
Hun træder ind i Hallen - Fuglen sad
Endnu paa Skuldren, nipped af et Blad,
Og som hun selv den seer sig om urolig;
Thi midt i Hallen, i den stille Bolig,
Hvor sjelden hun en Fremmed forhen saae,
En Skare purpurklædte Præster staae.
Men hendes Fader hendes Haand omfatter
Idet han siger: Skuer her min Datter!
Min lille Fulvia, mit Huses Ziir,
Til Vestas Tjeneste jeg hende vier!
Her med sin Mund han hendes Mund berører
Og favner hende ømt, hvorpaa han fører,
Forbi de tause, purpurklædte Mænd,
I hendes Moders Arme hende hen.
Selv sukker hun, men kjender Grunden ikke;
Dog pludselig fordunkles hendes Blikke,
Og Taarekilden fyldes meer og meer,
Da Graad hun i sin Moders Øie seer.
I dette Øieblik sig Fuglen svinger
Fra hendes Skuldre bort paa snare Vinger,
Og rundt hun følger den i Hallen om,
Indtil de Begge hen til Døren kom.
Der fly'er den ud - i Luften høit den stiger,
Hvor paa sin frie Flugt den hurtig svandt -
Men idetsamme Drømmens Billed viger,
Og andre Syner hendes Tanke bandt.

Hun drømte. Som en voxen Jomfru hun
I Templet gik den tause Midnatsstund
Med Blikket vendt mod Vestas høie Billed,
Der tættilsløret var paa Altret stillet.
Foran det, paa den blanke Marmorsteen,
Den hellige Lampe brændte mild og reen,
Og klart i Glandsen af dens lyse Lue
Gudindens hvide Hænder kom tilskue.
Og Fulvia stod taus med sænket Blik,
Imens forbi som Minde hende gik
Den hele Sum af Timer og af Dage,
Der her i Templets Hal var lagt tilbage.
De mange Aar, hvori med trofast Sind
Hun havde vogtet her paa Lampens Skin
Og offret Dag og Nat til sin Gudinde,
Dem saae hun atter komme og forsvinde.
Men nu til Altrets Fod hun træder hen,
I Lampen gyder Olie hun igjen,
Saa Luen flammer høit, alt mens hun stille
Andægtig kysser Vestas Haand, den milde.
Da var det, som medeet Gudindens Aand
Gav Liv til Billedstøttens Marmorhaand;
Paa eengang den sig rørte - Slørets hvide
Og rige Folder Haanden drog tilside;
Den høie Støtte, før saa kold og stiv,
Medeet bevæged sig i yndigt Liv:
Glands farved Marmorkinden, Læben smiilte,
Og Øiets Lys paa Vestalinden hviilte,
Der knælte taus, imedens Sjæl og Blik
Tilbedende op til Gudinden gik,
Just som sig hørlig med sin Guddomsstemme
Paa denne Viis Gudinden lod fornemme:
O Fulvia! min Datter, hvem jeg saae
For mine Fødder tidt, naar her du laa
I Nattens tause Stund, og Bønner hæved
Til mig, der skjøndt usynlig dig omsvæved:
O Fulvia! din Villie nu er skeet;
Foruden Slør du har mit Aasyn seet,
Og for dit Øie staaer jeg aabenbaret.
Men som min Naade her du har erfaret,
Saa vær mig altid tro paa denne Jord! -
Dybt bæved Fulvia ved disse Ord -
Hun vendte sig - og idetsamme stilled
For hendes Sjæl sig frem et andet Billed.

Hun drømte. Høit paa Himlen Maanen gled
Og sendte Straaler over Lunden ned,
Ned over Myrthens og Cypressens Bolig,
Hvor nu hun vandrer tankefuld, urolig.
Da skjælved pludselig Cypressens Top,
Og hun, idet hun Øiet løfted op,
Lyslevende nu ligefor sig saae
Den unge Ridder, som hun tænkte paa.
Som tvende Lys til eet sig sammen føie,
Saa mødtes her paa eengang Begges Øie,
Og Begge bytted her med dæmpet Røst
Savn imod Savn, og Længsel imod Trøst.
De vandred hen hvor Kildens Bølger glide,
Hun paa dens ene, paa dens anden Side
Marcellus, der om hendes holdt sin Haand,
Og danned over Vandet saa et Baand,
Der huldt forened dem, hvem Skjæbnen vilde
Trods deres Hjerters Forbund evig skille.
Saa vandred de, og kom til Broens Steen,
Og fast omslynged' stod de To som Een:
Eet Sind kun boede i dem, een var Flammen,
Mens deres Blik og Læber smelted sammen.
En Ring han fremtog med bevæget Aand,
Og lagde den i Vestalindens Haand
Med disse Ord: dig, Lundens stille Skygge!
Og dig, o Luna! jeg betroer min Lykke.
Da lod i Drømmen Fulvia hans Ring
I Vandet falde - pludselig omkring
Marcellus vendte sig, og i det tykke
Og dunkle Løv hans Billed som en Skygge
Gled meer og meer tilbage. Selv hun stod
Med Skræk i Sjælen og med bunden Fod,
Der vilde følge ham, men mægted ikke.
Og mere fjern ham skued hendes Blikke,
Og mere mørk blev Skoven - Maanens Kind
I Skyens sorte Slør sig hylled ind,
Mens nærmere hun Stormens Brusen hørte.
Alt rørte sig, kun hun sig ikke rørte;
Alt sig bevæged - hun alene stod
Skjøndt bævende med lænkebunden Fod,
Og saae den Elskede bag Løvet svinde -
Men idetsamme vexled Sjælens Minde,
Thi Drømmen skifted om i hendes Sind.

Hun drømte. Ved de blege Stjerners Skin
Hun vandrer gjennem ubekjendte Egne;
Og Alt er mørkt og trist, og allevegne
Kun Død og Undergang hun skue faaer.
Foran et Tempel i Ruiner staaer
Hun stille, medens sorgfuld hun beskuer
Det knuste Tag, de sammensunkne Buer;
Thi af det stolte, søileklædte Huus
Den ene Halvdeel ligger her i Gruus.
Alt syntes hun at her hun skulde kjende,
Men hver Erindring flygter bort fra hende
Just naar den vakt i Sjælen tale skal.
Dog see! ud af en marmordækt Portal,
Der end sig hæver, krandset af Ruiner,
En Qvinde træder frem med strenge Miner,
Med stolte Skridt og majestætisk Gang,
Og truende, skjøndt dæmpet, Røsten klang:
O Fulvia! Hvi staaer du her saa stille
Og seer paa Templets sønderbrudte Pille,
Og paa den sunkne Bygning, før saa stærk?
Du Daare stirrer paa dit eget Værk!
Thi her stod Vestas Borg - her Solen tændte
Den rene Flamme, som paa Altret brændte,
Hvis Lue nærer Livet overalt;
Men Flammen sluktes ud og Templet faldt,
Og paa dets Levninger staaer nu din Dommer:
See bag dig, Fulvia! Din Straf den kommer!
Og Fulvia idrømme saae sig om,
Og see, et Sørgetog nu langsomt kom
Hen over Sletten, og som Døden stille
Det skred ad Veien frem mod Templets Pille.
Foran man bar en Baare, bred og stor,
Bedækket af et dunkelt Sørgeflor,
Der, medens Toget tæt forbi nu skrider,
Paa eengang løftes og tilside glider.
Der laa Marcellus i sit Blod - hans Træk,
De før saa fagre, stivned var i Skræk;
Hans unge Legeme, til Bolig dannet
For Kraft og Skjønhed, herligt sammenblandet,
Laa sønderslidt, berøvet al dets Pragt,
Lig Skovens Stamme ved Orkanens Magt.
Men Fulvia i Rædsel om sig vender,
Og pludselig hun Skikkelsen gjenkjender,
Der end ved Templet stod med hævet Haand.
O Vesta! O Gudinde, tag min Aand!
O, riv det rige Offer ud fra Døden!
Min være Straffen, thi kun min er Brøden!
Saa raaber hun, mens sønderknuust hun ned
For sin Gudindes rene Fødder gled.
Da brat hun aabner Øiet. Endt er Blunden;
Hun er alene - Drømmen er forsvunden.

<center>---</center>

Høit paa sit Leie Fulvia hæver sig;
Hun seer omkring i Hulen som et Liig,
Der af sin Grav til Livet kaldes atter,
Men Intet dog af Verden mere fatter.
Som Hjulet dreier rundt sig i en Ring,
Saa ruller hendes Øie vildt omkring
Blandt Syner, hvori Drømmesyn sig blande.
Med Haandens Flade stryger hun sin Pande,
Som for paany i Tankens skjulte Hjem
Bevidsthedslivet klart at kalde frem. -
Midt i sin Søgen hendes Blik dog standser,
Medeet faaer Liv igjen de døde Sandser,
Og Døden selv, med al sin Skræk og Gru,
Sig i de blege Træk afspeiler nu.
Marcellus! - sukker hun - var det dit Billed,
Der sig idrømme for mit Øie stilled?
O Elskede! var det dig selv jeg saae,
Da sønderknuust og blodig der du laa?
Ved dette Suk sig Tankens Løb forandrer,
Og ned fra Leiet springer hun, og vandrer
Først klagende, og derpaa taus og stum
Frem og tilbage i det snevre Rum.
Snart staaer hun stille - snart sin Haand hun strækker
Mod Gravens Loft iveiret - snart bedækker
Den Panden, hvor det vildt opløste Haar
Heelt over Skuldren hun tilbage slaaer,
Mens fyldt af Rædsel hendes Øie skuer
Mod Lampelysets nu saa matte Luer:
Da farer gysende hun op igjen,
Til Olieskaalen rask hun iler hen,
Og Ilden nærende hun atter tænder
Det halv udslukte Blus, saa høit det brænder.
Fortabt i Tanker hun foran det staaer;
Jo høiere den stærke Flamme slaaer
Og farver Loft og Væg med sine Luer,
Jo mere klart ved dem sin Grav hun skuer,
Desmere svinder Livets svage Skin
I hendes Øie som paa hendes Kind,
Desmere hendes Tanke sig forvirrer,
Til næsten udtryksløs hun for sig stirrer.
Da var det som en Lyd foroven lød,
Det var som Gravens Loft man gjennembrød,
Og Fulvia farer op, og Haabet binder
Sig fast til Lyden, som nu brat forsvinder.
Hun lytter - men sig Intet mere rører;
Høit raaber hun - dog kun sig selv hun hører;
Stærkt gjennem Hulen trænger hendes Skrig;
Men ingen Hjælp og Hjælper nærmer sig,
Og intet Svar igjen fra Verdens Stemme,
Selv ei det svageste, hun kan fornemme. -
Da griber Raseriets stærke Haand
Med sine vilde Kræfter hendes Aand:
Frem og tilbage hun i Hulen render,
Fortvivlet stirrende, mens hendes Hænder
Afrive Lokkernes den rige Pragt,
Og Barmens Bælte om den hvide Dragt.
Høit flyver Brystet, medens Øiet flammer,
Og pludselig sig selv og al sin Jammer,
Som overvældet af Elendighed,
Paa Hulens kolde Gulv hun kaster ned.
Der laa et Øieblik hun som bedøvet
Og kølte Hjertets indre Brand i Støvet,
Til Furien fordobbled hendes Skræk
Og op hun sprang med Angst i alle Træk,
Mens gjennem høie Skrig hun laante Ord
Til Eumenidernes det skjulte Chor.
Saa raser hun til hendes Kræfter svinde,
Til hver en Tanke døer med hvert et Minde,
Og dybt i Afmagt, reven bort fra Alt,
Igjen afmægtig hun tilbage faldt.

<center>---</center>

Hun slumred ind - og lang Tid laa hun stille;
Men atter vaagned hun, thi Livets Kilde
Var ikke standset end i hendes Bryst.
Den svundne Verden med dens Qval og Lyst
Besøgte hende atter - atter næred
Hun sine Tanker med en Sorg, der tæred
Lig Ormen Dag og Nat paa Livets Rod.
Snart brændte høit i Flammer hendes Blod,
Snart gød sig Dødens Iis i hendes Aarer,
Snart laa hun rolig, smeltet hen i Taarer,
Snart stormed i Fortvivlelse hun om
Og fyldte med sin Jamren Hulens Rum,
Naar frem paany for hendes Blik sig stilled
Marcellus i det blodigknustc Billed,
Indtil hun atter, udtømt ved sin Klage,
Sank paa sit Leie ubevidst tilbage.
Saa hengled Dagene - af eens Natur
Var Dag og Nat; thi Verdenssolens Uhr,
Der maaler Tidens Flugt med gylden Viser
Og evig i sin Opgang Lyset priser,
Det saae hun ei, saalidt som Farvens Spil,
Hvis rige Straalekrands ei her var til.
Den hele Verdens Glands hun nu kun kjendte
Af Skinnet, som en døsig Lampe sendte;
Den hele Kraft af Livet nu sig bød
For hende frem kun i et skimlet Brød;
Den sidste Røst af Livets tusind Stemmer
Nu i sit eget Suk hun kun fornemmer.
Alt savned hun, hvad Verden ellers fik
Til Lindring i sin Nød: det varme Blik
Fra et deeltagende og trofast Hjerte;
Det Trøstens Ord, der veier op mod Smerte;
Den ømme Haand, den stille Ven, som tager
Den halve Byrdes Vægt og dog ei klager.
Hun var alene - dybt i Gravens Skjød:
Eensom ved Hjertets Nag, ved Haabets Død,
Ved Livets Fryd og Qval sig at erindre;
Hun bar en svunden Verden i sit Indre,
Hun mærked endnu Følelsernes Strøm
Bevæge sig i Mindets rige Drøm,
Og alle Fortidstanker Liv forlene;
Men dog hun eensom var - hun var alene.

Saa hengled Dagene - og Planten lig,
Nys frisk og svulmende og farverig,
Der visner hen, berøvet Lys og Varme,
Saa visned i sin kolde Grav den Arme.
Den rige Barm, den ungdomsfriske Kind,
Svandt under Suk og Taarer langsomt ind;
Det sorte Øie med dets dunkle Flamme
Forstørret fremsteg af sin hule Ramme;
Det ranke, det ungdommelige Liv
Sank bøiet sammen som et krummet Siv.
Men med den legemlige Kraft hentæret
Var og det bittre Nag, af Smerten næret;
Og Skibet lig, naar over Havets Speil
Det glider ind i Havn med slappe Seil,
Saa hengled Fuivias de sidste Dage:
Hun saae mod Døden frem - ei meer tilbage.

Og Døden nærmed sig - den Næring, som
Var hende tildeelt ved den strenge Dom,
Var alt fortæret, og i Lampens Lue
De sidste Draaber Olie var at skue.
Det var den stille Midnatstime, da
Sit Bad i Dybet Luna kommer fra,
Og Jupiter og Venus begge stige
I Straaler ned fra deres skjulte Rige;
Da Begge aabne Menneskenes Bryst
For Ærens og for Kjærlighedens Lyst,
Og fængsle hver en Sjæl, hvis Kraft ei sover,
Og fryde hvert et Blik al Jorden over -
Men u n d e r Jorden Vestalinden laa;
Taus fra sit Leie hen for sig hun saae,
Og ingen Smertenstræk sig mere blande
I Dødens dunkle Skrift paa hendes Pande.
Et Udtryk fromt og mildt sig viste kun
I Minespillet om den blege Mund,
Og en forklaret Aand, som Trøst erfared,
I Øiets Taareglands sig aabenbared.
Hver Kamp var endt - thi Freden trykked nys
Paa hendes Læber sit F'orsoningskys,
Og mens endnu hun blidelig saaes smile,
Paa hendes Lemmer sank den dybe Hvile.
Saadan hun laa, i al sin bittre Nød
Et yndigt Bytte for den nære Død,
En Blomst, af Stormen kastet ned i Støvet,
Men, om end brudt, dog ei sin Duft berøvet.
Vel speiled sig endnu i Tankens Strøm
Et Billede af Livets mørke Drøm,
Men hendes Hænder, som til Bøn sig folde,
Saa fast i Døden dog paa Trøsten holde.
Hun bad til Vesta: O Gudinde! du,
Som i min sidste Nød mig skuer nu,
O Herlige, forbarm dig! Lad mig ende,
Mens jeg endnu seer denne Lampe brænde.
Lad mig i Lyset døe! Lad Sjæl og Sands,
Til Alt formørkes, qvæges ved din Glands!
Og som jeg selv dig saae i Aftenrøden,
Lad mig dit Billed see endnu i Døden!

Og hendes Bøn blev opfyldt. Lampens Skin
Husvaled til det Sidste hendes Sind,
Ja mere høit end før dens Lue brændte
Da Fulvia sit Afskedsblik den sendte.
Dens Flamme blavred med urolig Hast
Da hendes drømmeslørte Øie brast;
Den kasted end sin Glands paa hendes Billed,
Da Dødens Suk om hendes Læbe spilled;
Da blussede den op og klared brat
Om Fulvias Leie Gravens dybe Nat,
Og gjengav hendes Træk med dobbelt Styrke -
Da gik den ud - og Alt omkring blev Mørke.
</body>
</poem>

</workbody>
</kalliopework>

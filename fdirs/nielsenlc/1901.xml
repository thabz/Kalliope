<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1901" author="nielsenlc" status="complete" type="poetry">
<workhead>
   <title>Vaardigte</title>
   <year>1901</year>
   <notes>
        <note>Forlægget er L. C. Nielsen: <i>Vaardigte</i>, Gyldendalske Boghandels Forlag, Kbh., 1901.</note>
        <note>Udgivelsen er upagineret. I nærværende udgave er indholdsfortegnelsen udnævnt til side 1 og så fremdeles.</note>
   </notes>
   <pictures>
       <picture type="titlepage" src="1901-p1.jpg">Titelbladet lyder ,,L. C. Nielsen / Vaardigte // Gyldendalske Boghandels / Forlag * København MCMI''.</picture>
   </pictures>
   <source facsimile="115308082713_color" facsimile-pages-num="110" facsimile-pages-offset="12">L. C. Nielsen: <i>Vaardigte</i>, Gyldendalske Boghandels Forlag, Kbh., 1901.</source>
   
</workhead>
<workbody>

<section>
<head>
    <title>1895-1897</title>
</head>
<content>

<poem id="nielsenlc2018031701">
<head>
    <title>Vaarvejr</title>
    <firstline>Lun er Luften, lind af Væde</firstline>
    <source pages="5"/>
    <quality>korrektur1,korrektur2,kilde,side</quality>
</head>
<body>
Lun er Luften, lind af Væde.
Himlen som et Silkeklæde
hvælver sig og varsler Regn;
fine, sølvgraa Farvetoner,
ind i hvilke Birkes Kroner
ciselere deres Grenes spinkle Tegn.

Stæren tier. Kun den lille
Finke bryder med sin Trille
den forventningsfulde Ro.
Ingen Vind sin Aande spreder.
Jordens Frøkorn tyst bereder
sig til efter Regnens Fald at gro.

Lun er Luften. Al Ting tier,
al Ting spændt af Attraa bier
paa det store Øjeblik.
Alle Kim har aabne Munde
for at drikke ud til Bunde
Regnens rige, grødefulde Drik.
</body>
</poem>

<poem id="nielsenlc2018031702">
<head>
    <title>Sommer</title>
    <firstline>Nu kukker Gøgen Kyssetal</firstline>
    <source pages="6-7"/>
    <quality>korrektur1,korrektur2,kilde,side</quality>
</head>
<body>
<nonum><center>I</center></nonum>

        Nu kukker Gøgen Kyssetal
        for alle Kvinder smaa,
        og alle Skovens Fugle
        saa elskovsfulde slaa.
Og kukker Gøgen Kyssetal, saa agter vel derpaa!

        Men der var én, jeg havde kær,
        fra vi var Børn og smaa,
        og mine Hænder søgte tit
        til hendes Haand at naa.
Naar Gøgen kukked Kyssetal, saa skulde den mig spaa.

        Og hendes Bryst blev pigeligt
        og hendes Øjne blaa,
        og hun blev mere sky
        end den skælvende Daa.
Naar Gøgen kukked Kyssetal, saa troede jeg derpaa.

        Men den Gang Vaarens Vinde kom
        og vækked Markens Straa,
        da kom hun for at sige,
        hun maatte fra mig gaa.
Naar Gøgen kukker Kyssetal, saa tænker jeg derpaa.

        Og derfor tar mit Hjerte til
        saa vildeligt at slaa,
        naar Gøgen er i Skoven
        og alle Fugle smaa.
Thi kukker Gøgen Kyssetal, saa tag, hvad du kan faa!


<nonum><center>II</center></nonum>

Over Engene vugger den hvide Dis
sin lokkende Elverkæde;
Løvet hvisker i Nattens Bris,
og Himlens Stjerner er blanke
      som Øjne, der græde.

Alt er saa tyst,
Dagen død og forstummet.
Lydløst Elverkæden sig snor,
Fødderne lege paa Dugperleflor,
Fuglene blunde i Skove,
Menneskebørnene sove!

    Men den soldrukne Jord
    tumler af Sted gennem Rummet —
    som en Elsker, der følger sin Elskedes Fjed,
    som en Mand, der elvertagen
    kun af sin Elskov ved.
</body>
</poem>

<poem id="nielsenlc2018031703">
<head>
    <title>Aftenlandskab</title>
    <firstline>Som en vældig Hval, der løfter</firstline>
    <source pages="8"/>
    <quality>korrektur1,korrektur2,kilde,side</quality>
</head>
<body>
Som en vældig Hval, der løfter
        frem sit store runde Legem,
ligger Kystens mørke Linje
i det lyse Vand;
        som en Hval, der hviler,
        træt af Fartens Møje,
      stiger frem af Fjordens Bølger
        dette tavse Land.

Som en gylden Fugl, hvis Fjedre
        rødne under Blodets Strømme,
synker guldrød Solen i den
klingesmalle Flod;
        som en Fugl, der falder,
        saaret under Sangen;
      og de blanke Vande blusser
        af dens røde Blod.

Som en Terne, der har valgt sig
        Plads paa Hvalens brede Pande,
ligger Kirken hist paa Bakken,
lille, hvid af Kalk.
        Langt i Øst en Gravhøj
        hæver sig mod Himlen,
      sort, som sov paa Hvalens Ryg en
        hoveddukket Falk.
</body>
</poem>

<poem id="nielsenlc2018031704">
<head>
    <title>Stilhed</title>
    <firstline>Dagen randt</firstline>
    <source pages="9"/>
    <quality>korrektur1,korrektur2,kilde,side</quality>
</head>
<body>
Dagen randt,
og Solen svandt,
længst er Maanen nede;
som en Baad, der synker
ned i dunkle Strømme,
sank den ned i Skovens Trær,
hvor Raagen har sin Rede.

Nu er alt saa stille,
Dagens Mund forstummet.
Store, tavse Stjerner glide
lydløst gennem Rummet.

Mod den blege Himmel,
klar som Dug og Taare,
staa de sorte Poppelpile
som en Vagt ved Baare.

Ned i Byens Mørke
hugge Møllens Vinger;
som en Kæmpe, der omringet
rolig Sværdet svinger.

I mit Øre rinder
Rislet af en Kilde,
dumpe Lyd fra fjerne Veje.

    Saa er alt saa stille.
</body>
</poem>

<poem id="nielsenlc2018031705">
<head>
    <title>Det drypper af Regn</title>
    <firstline>Det drypper af Regn i den lydstille Nat</firstline>
    <source pages="10"/>
    <quality>korrektur1,korrektur2,kilde,side</quality>
</head>
<body>
Det drypper af Regn i den lydstille Nat,
det græder fra alle smaa Grene;
der vaagner en Fugl i det bladløse Krat,
basker op, flagrer ud, flyver bort
                gennem Mulmet alene!

Der tuder en Hund et Steds af Skræk,
— jeg mindes min Mor, som døde.
Jeg hører i Luften et Vildandetræk
drage frem, suse hen, tone bort
                gennem Rummet det øde!

Det tier saa tyst som min Moders Mund,
da hendes Hjerte stod stille.
Da skræmmes et Dyr af sit lydhøre Blund,
springer op, farer frem, jager bort
                over Skovvejens Skille.

Det drypper af Graad i mit bøjede Sind,
jeg drages af Strømninger stride.
Da løftes min Sjæl som en morgenkarsk Vind,
stiger op, stiger højt, stiger langt
                over Verden den vide!
</body>
</poem>

<poem id="nielsenlc2018031706">
<head>
    <title>Novembersol</title>
    <firstline>Alting løfter sig i Længsel</firstline>
    <source pages="11"/>
    <quality>korrektur1,korrektur2,kilde,side</quality>
</head>
<body>
    Alting løfter sig i Længsel,
    og Novembersolen drager.
Græsset, som var falmet, faar sin Farve tilbage;
Mulden i den sorte, nypløjede Ager
gærer som ved Foraarstid, naar Viberne klage.

    Pilen strækker sine Grene
    som et Menneske, der vækkes,
strækker sine Arme og aander dybt og længe.
Rundt omkring mig Toner som af hastige Bækkes
Rislen over Stene og af Klimpren paa Strenge.

    Duggens blanke Perler gynge
    blødt paa Rugens Blade-Vipper;
Løvet, som er faldet, begynder sig at røre;
Mejsen, den gule, i Buskene pipper,
og den blinde Muldvarp kan i Jorden jeg høre.

    Alting løfter sig i Længsel,
    mens Novembersolen stiger;
stille Lyde fødes, som af Børn, der om mig liste.
Krager og Spurve om Kap i Luften skriger
lystigt som ved Foraarstid, naar Knopperne briste.
</body>
</poem>

<poem id="nielsenlc2018031707">
<head>
    <title>Alt mødigt Liv</title>
    <firstline>Alt mødigt Liv nu giver sig</firstline>
    <source pages="12-13"/>
    <quality>korrektur1,korrektur2,kilde,side</quality>
</head>
<body>
Alt mødigt Liv nu giver sig
den styrkende Søvn i Vold,
og Vinden, den vældige Hyrde,
jager sin Hjord i Fold.

Dagen igennem han drev den
over den vide Mark af Sted,
nu har han Skaren samlet
derude ved østre Led.

Den træder tyst over Tærskelen,
den store, uldene Flok;
og Hyrden tager sit Horn fra Mund
og lægger sin Hyrdestok.

Lydløst stænger han Leddet,
han nynner sig selv til Ro.
Men Maanen vandrer sin Vægtergang
frem over Himmelens Bro.

Saa tindrende tyst og stille
ligger det hvide Marmorland,
kun Lyd af dæmpede Aandedrag
fra dunkelt skvulpende Vand.

Alt mødigt Liv har givet sig
den styrkende Søvn i Vold.
Naturen, den vældige Hyrde,
har jaget sin Hjord i Fold.
</body>
</poem>

</content>
</section>

<section>
<head>
    <title>1897-1899</title>
</head>
<content>

<poem id="nielsenlc2018031708">
<head>
    <title>Den hvide Minaret</title>
    <firstline>Højt ligger Moskeen, forladt og øde</firstline>
    <source pages="17-19"/>
    <quality>korrektur1,korrektur2,kilde,side</quality>
</head>
<body>
Højt ligger Moskeen, forladt og øde;
de troende flygted, og Muezzinen døde.

En Morgen kom han ikke i Minaretens Dør
og sang sin Sang til Allah, som han plejede før.

Man savned ham ikke. Man takkede Gud,
fordi han havde ryddet den sidste vantro ud,

og knuste Templets Ruder og sprængte dets Port
og mente, at man havde en hellig Gerning gjort.

<nonum><center>* * *</center></nonum>

Saa laa da Moskeen med sin hvide Minaret
og raabte mod Himlen over det, som var sket.

Mængden gik forbi den og ænsed den ikke,
kun Præsterne sendte den spottende Blikke.

Ukrudtet ranglede sig frodigt og stort
op ad dens gule Mure og ind ad dens Port.

Høgene fløj ud og ind ad Minaretens Dør,
hvor Muezzinen plejede at hilse Allah før.

Og det forgyldte Spir med Halvmaanens Tegn
blev irret og rustet af Taage og Regn.

<nonum><center>* * *</center></nonum>

Tiderne gik. Endnu Moskeen stod.
Saa bygged man en Kirke i Ly af dens Fod.

Et Trækors blev signet og paa Tagryggen stillet,
og over Døren hængte man Jomfruens Billed.

Og Folk kom forbi, og man tegnede tyst
et Kors for sin Pande og et for sit Bryst.

Man glemte Moskeen, som laa dér saa øde;
kun Præsterne takked’ endnu for den døde.

Høgene fløj ud og ind ad Minaretens Dør,
hvor Muezzinen plejede at hilse Allah før.

<nonum><center>* * *</center></nonum>

Tiderne gik. Endnu Moskeen stod.
Kristenkirken laa saa trygt i Læ ved dens Fod.

Da skete det en Nat, som det ofte var sket,
at Vindene faldt an mod den hvide Minaret.

Den gav sig, den nejed, det rustne Spir faldt ned
og slog mod Kirkens Trækors, som splintredes derved.

Høgene fløj skrigende fra Minaretens Dør,
hvor Muezzinen løfted sin Sang til Allah før.

Murens Sten sprang løse og kasted Kalkens Lag,
der regned som et Uvejr ned over Kirkens Tag.

Og inde i Moskeen lød Vindens dybe Sus,
som raabtes onde Trusler i Allah’s gamle Hus.

<nonum><center>* * *</center></nonum>

Men da man kom ved Daggry at se, hvad der var sket,
laa Kristenkirken knust af den hvide Minaret.

<nonum><small><i>Arta.</i></small></nonum>
</body>
</poem>

<poem id="nielsenlc2018031709">
<head>
    <title>De store, stumme Tinder</title>
    <firstline>Langt borte ligger Bjærgene i Aftensolens Skær</firstline>
    <source pages="20"/>
    <quality>korrektur1,korrektur2,kilde,side</quality>
</head>
<body>
Langt borte ligger Bjærgene i Aftensolens Skær,
i violette Taager de bag hinanden dølges;
de er som store Bølger, der taust og evigt følges,
som aldrig rinder bort, og som aldrig ruller nær.

I stivnet Form de løfter sig selve Himlen nær,
som bød de den til Hvile paa deres brede Rygge.
I deres Dale vaagner nu Nattens sorte Skygge
og vandrer stor og lydløs ned mellem Slettens Trær.

Men Dagens hvide Skyer har disse Bjærge kær.
Som Havets hvide Maager imellem mørke Bølger
de svømmer ind iblandt dem, til Tinderne dem dølger -
de store, stumme Tinder i Aftensolens Skær!

<nonum><small><i>Arta.</i></small></nonum>
</body>
</poem>

<poem id="nielsenlc2018031710">
<head>
    <title>Det regner over Bjærgene</title>
    <firstline>Det regner over Bjærgene saa trøstesløs en Regn</firstline>
    <source pages="21"/>
    <quality>korrektur1,korrektur2,kilde,side</quality>
</head>
<body>
Det regner over Bjærgene saa trøstesløs en Regn,
og Pindos hvide Tinder af mørke Skyer dækkes,
mens af de tætte Draaber et dunkelt Gitter trækkes
for Højene bag Floden med de store Kaktushegn.

Jeg hører Faareklokker fra Byens nære Egn;
det ringer op af Jorden, som var hver Sten en Bjælde,
der rystedes af Regnen, utallige at tælle.
Og Høge ser jeg kredse om Minaretens Tegn.

Saa sidder jeg og stirrer ud i den øde Egn.
Jeg hører Faarebjælder og Skrig af vilde Høge
og længes efter Luften imellem danske Bøge —
Det regner over Bjærgene saa trøstesløs en Regn.

<nonum><small><i>Arta.</i></small></nonum>
</body>
</poem>

<poem id="nielsenlc2018031711">
<head>
    <title>Der ligger et Hus</title>
    <firstline>Der ligger et Hus deroppe</firstline>
    <source pages="22"/>
    <quality>korrektur1,korrektur2,kilde,side</quality>
</head>
<body>
Der ligger et Hus deroppe
saa nær ved den hvide Sne;
dér var det, jeg fik den lille
lysøjede at se.

Hun skænked mig Mælk i Glasset.
Det koster? — Giv, hvad De vil! —
Saa gav jeg hende et hastigt Kys
og takkede dertil.

Rødmer du? Blev du bange?
Ak, kære, jeg vilde kun se,
hvorledes en Kvinde kysser
saa nær ved den kyske Sne!

<nonum><small><i>St. Gothardt.</i></small></nonum>
</body>
</poem>

<poem id="nielsenlc2018031712">
<head>
    <title>Hospenthal</title>
    <firstline>Hospenthal ligger i Dalen</firstline>
    <source pages="23-27"/>
    <quality>korrektur1,korrektur2,kilde,side</quality>
</head>
<body>
Hospenthal ligger i Dalen,
hvor Floderne sammen bruse.
Hospenthal er en lille By
med Kirke og venlige Huse.

Og det var en Morgen i Hospenthal,
hvis hvidgardinede Ruder
hilste mig fra hver gammel Gavl,
som ud over Gaden luder.

Ned jeg kom fra det store Bjærg,
den evige Sne’s Regioner,
og vandred ene og ukendt om
blandt Hospenthals Piger og Koner.

Mit Bryst stod fuldt af Tindernes Luft
mod Favntag skjalv mine Arme,
i Øret syded Flodernes Sus,
af Vejen var Læberne varme.

Og det var Hospenthals Jomfruflok
og alle Hospenthals Koner,
forundrede saa de mig, som kom
fra den evige Sne’s Regioner.

De laa ved Rude, de stod ved Dør,
de sad paa Trappernes Stene.
Langsomt gik jeg Gaden frem,
saa ukendt og saa ene.

<nonum><center>* * *</center></nonum>

St. Anna-Gletscher var hvid af Sne
og gylden af Sol og Varme.
Mit Bryst stod fuldt af Tindernes Luft,
mod Favntag skjalv mine Arme.

Der ligger en gammel Taarnruin
lidt ovenfor Hospenthals Huse,
hvor Furkafloden styrter sin Strøm
over Møllens frønnede Sluse.

Dér laa jeg og saa paa St. Anna’s Sne
og aandede dybt og længe,
mens Flodens Sus i mit Øre sang
som dybe, evige Strenge.

Vær stille, mit Sind! Vær stille, mit Savn!
Og I, mine Aarer, som bruse!
Hospenthal er en lille By
med Kirke og venlige Huse!

Vær stille, min Haand! Vær stille, min Mund!
Mit Blod, som iltert rinder!
Hospenthal er en lille By
med skriftegangende Kvinder!

St. Anna’s Gletscher foran mig steg
ubændigt mod Guds Himmel.
Min Kind blev skiftende rød og bleg,
som om jeg var syg og svimmel.

Den varme Sol, det duftende Græs!
Og Flodernes Sus i mit Øre!
— Med lukkede Øjne laa jeg hen
og kunde mit Hjerte høre.

<nonum><center>* * *</center></nonum>

Hospenthals unge Piger
vil gerne langs Floderne gaa
og binde sig Blomsterkoste
af Blomsterne, der staa.

To og to eller ene
de gaa langs den stride Strøm
og sanke de vilde Blomster
og drømme saa mangen Drøm.

Selv jeg laa og drømte
ved Taarnruinens Fod.
Da vaagned jeg op: en Kvinde
tæt ved min Side stod.

Hun rødmed som jeg og skælved,
helst vilde hun gaa sin Vej.
Hun bar i de hvide Hænder
den blaa Forglemmigej.

,,Den Blomst! Jeg holder af Blomster,
maaske maa jeg den faa?'' —
Hun rødmed som jeg og skælved,
helst vilde hun fra mig gaa.

,,Jeg er fremmed i Hospenthal.
Hvorfor er du saa bange?
Jeg ligger og ser paa St. Anna’s Sne
og hører paa Furkas Sange.

Sæt dig hos mig! St. Anna’s Sne
er kysk som Hospenthals Kvinder;
men Furka syder med Voldsomhed,
og glødende Solen skinner.

Sæt dig! Nej, hvor din Haand er hvid,
som dér den i Græsset ligger!
Hvem er du? — Laver du Schweitzerost,
eller sidder du hjemme og strikker?''

Jeg ved ikke hvad, jeg ved ikke hvem,
jeg ved ikke Dag eller Time.
Over os jubled Lærkerne,
som gyldne Klokker kime.

Jeg ved, der var Sol; jeg ved, der var Duft;
jeg hørte mit Hjerte bruse - - -
- Hospenthal var en lille By
med Kirke og venlige Huse.
</body>
</poem>

<poem id="nielsenlc2018031713">
<head>
    <title>Andermatt</title>
    <firstline>Andermatt — Andermatt</firstline>
    <source pages="28-29"/>
    <quality>korrektur1,korrektur2,kilde,side</quality>
</head>
<body>
Andermatt — Andermatt,
hvorfor længes jeg efter din Fred i Nat!

Dine venlige Døre, dine fromme Ruder,
dine Gavle, som ud over Gaden luder!

En Middag jeg sad paa en Trappesten
i Andermatt, med mødige Ben,

og længtes bort, maaske mod mit Hjem,
og kendte ikke til Vejen frem,

og talte saa usselt Andermatts Sprog,
at ikke jeg blev paa Værtskonen klog,

og sad og saa paa Bjærgenes Rygge,
der stod saa tusindaarige trygge,

og følte mig selv som et flagrende Fnug,
et Støvgran i Solen, en Draabe af Dug.

— Men Andermatt, i Nat er jeg hjemme
og længes efter mig selv at glemme.

og længes at stige som Duggens Dampe
mod Solens store, evige Lampe,

og ved ikke Vej og ser ikke Sti,
og ræddes, at Rejsen skal være forbi!

Andermatt — Andermatt,
derfor længes jeg efter din Fred i Nat.
</body>
</poem>

<section level="3">
<head>
    <title>Kærlighedsdigte</title>
</head>
<content>

<poem id="nielsenlc2018031714">
<head>
    <title>Jeg skælver i Nat, jeg græder i Nat</title>
    <toctitle><num>I.</num>Jeg skælver i Nat, jeg græder i Nat</toctitle>
    <firstline>Jeg skælver i Nat, jeg græder i Nat</firstline>
    <source pages="30"/>
    <quality>korrektur1,korrektur2,kilde,side</quality>
</head>
<body>
Jeg skælver i Nat, jeg græder i Nat,
          jeg slaar mig for Panden og ler;
hvad er det? — Lukker jeg Øjet, i blændende
          Lys jeg ser!
Jeg møder et Blik, som jeg kender igen,
          saa blankt som uplettet Staal,
min Sjæl, der løfter sig nyfødt fra Smertens
          lutrende Baal!

Hvad er det, min Mund? Hvad er det, mit Bryst?
          Hvad er det, mit bankende Blod?
Min skrivende Haand, som sitrer?
          Mit utaalmodige Mod?
Hun elsker mig! — O, jeg ved det,
          alt levende nynner derom,
saa hed som en hellig Flamme
          hun ind i min Stue kom.

Jeg siger dig, Maane; jeg siger dig, Sol;
          jeg siger dig, tindrende Jord:
I har ikke Lys saa blændende som det,
          der i mig bor!
Hun elsker! Det er det hvideste Skær,
          som noget Menneske ser —
Jeg skælver i Nat, jeg græder i Nat,
          jeg lukker mit Øje og ler!
</body>
</poem>

<poem id="nielsenlc2018031715">
<head>
    <title>Den Mand, som ved, han elsker</title>
    <toctitle><num>II.</num>Den Mand, som ved, han elsker</toctitle>
    <firstline>Den Mand, som ved, han elsker</firstline>
    <source pages="31-32"/>
    <quality>korrektur1,korrektur2,kilde,side</quality>
</head>
<body>
Den Mand, som ved, han elsker,
          hvor bliver han skøn og stor,
hvor blomstrer under hans Øjne
          den nyopvaagnede Jord!
Han føler sit Blod, han kender sin Kraft,
          han bliver saa ung og stærk,
han gaar til sin vante Gerning
          som til et helligt Værk.

Og møder han den, han elsker,
          hvor fanger hans Øjne Glans,
da vugger hans varme Pulse,
          da gynger hans Sind og Sans;
han hilser og bøjer sit Hoved dybt,
          som gik han forbi Guds Fod,
og skynder sig hjem i sin Stue
          med sit bevægede Blod.

Han vaagner ofte om Natten og tror
          det er højlys Dag;
han springer karsk fra sit Leje
          og hører sit Hjertes Slag;
han lukker ofte sin Dør i Laas
          og sætter sig ensom hen
og smiler maaske og græder —
          og græder og smiler igen.

Og hænder det, at der bankes,
          da farer han skælvende til
— og ser for sin Tærskel en Tigger
          og spørger ej, hvad han vil,
men tager sin Pung og yder ham Hjælp —
          og sætter sig atter hen,
og græder maaske og smiler —
          og smiler og græder igen.
</body>
</poem>

<poem id="nielsenlc2018031716">
<head>
    <title>O! hver Dag burde være ny</title>
    <toctitle><num>III.</num>O! hver Dag burde være ny</toctitle>
    <firstline>O! hver Dag burde være ny</firstline>
    <source pages="33"/>
    <quality>korrektur1,korrektur2,kilde,side</quality>
</head>
<body>
O! hver Dag burde være ny. Vi burde fødes
paany hver Dag som Lyset under Himlen.
Og gik vi to vildfarne Børn i Vrimlen
og leved for den Stund, da vi skal mødes,

og elskede som Børn af stolte Kvinder,
og troede som Børn af stærke Mænd,
da blev vi ogsaa født hver Dag igen,
og Lykken drev som Sol af vore Kinder.

O! hver Dag burde være som en Mønt,
nypræget, uberørt af Mængdens Hænder!
Ja, hver Dag være som et Baal, der brænder
fra tidligst Gry, til Natten er begyndt.
</body>
</poem>

<poem id="nielsenlc2018031717">
<head>
    <title>Det er Nat, det er stille i Nat</title>
    <toctitle><num>IV.</num>Det er Nat, det er stille i Nat</toctitle>
    <firstline>Det er Nat, det er stille i Nat</firstline>
    <source pages="34-35"/>
    <quality>korrektur1,korrektur2,kilde,side</quality>
</head>
<body>
Det er Nat, det er stille i Nat.
Jeg kan høre min Lampe, som brænder.
Jeg har bøjet mig over dine Roser,
som jeg holder i varsomme Hænder.

De er visne. Alt visner og dør.
Kun et Menneskes Kærlighed varer
i et Barn, i et Vers, i et Billed,
i en Tone, som Toner besvarer.

Og jeg elsker. Mit Liv bærer Frugt.
Thi jeg ved, at min Kærlighed bliver;
i et skælvende Vers, i et Billed
jeg en Nat dens Historie skriver.

Ogsaa du. Men maaske du har drømt!
Du har sagt, at din Hjertebund bæver,
naar du ser mig. Og dog kan det ske,
at en anden dine Højskatte hæver.

Derfor sidder jeg stille i Nat
som en Mand, der sin Rigdom beskuer,
mens han ved, den kan svinde saa let
som den Glød, der i Blomsterne luer.

Men jeg kysser de Roser, jeg fik.
Og jeg siger til hver, som jeg kender:
Vær taalmodig, hendes Hjerte kan dø
som en Fugl, der er syg, i dine Hænder.
</body>
</poem>

<poem id="nielsenlc2018031718">
<head>
    <title>Min Elskede danser i Sale i Nat!</title>
    <toctitle><num>V.</num>Min Elskede danser i Sale i Nat!</toctitle>
    <firstline>Min Elskede danser i Sale i Nat!</firstline>
    <source pages="36"/>
    <quality>korrektur1,korrektur2,kilde,side</quality>
</head>
<body>
Min Elskede danser i Sale i Nat!
Gud ved, hvor det er, jeg gaar;
det skinner af Sol og Maane,
det regner gennem mit Haar.

Der spilles saa vildt og lystigt i Nat,
og Kvinder danser sig øre.
Det er, som min Elskedes Aandepust
jeg kunde i Bladene høre.

Jeg kender til Længsel, jeg kender til Sorg,
jeg ved, hvad det er at forbløde.
Min Elskede danser sig bort i Nat!
Gud ved, naar jeg skal hende møde!

Her skinner af Maane, her tindrer af Sol!
Og alle de Nattergale!
Min Elskede bøjer sit Hoved hedt
og lytter til fremmedes Tale —
      Min Elskede danser i Sale!
</body>
</poem>

<poem id="nielsenlc2018031719">
<head>
    <title>Jeg hørte i Natten min Elskedes Sang</title>
    <toctitle><num>VI.</num>Jeg hørte i Natten min Elskedes Sang</toctitle>
    <firstline>Jeg hørte i Natten min Elskedes Sang</firstline>
    <source pages="37"/>
    <quality>korrektur1,korrektur2,kilde,side</quality>
</head>
<body>
Jeg hørte i Natten min Elskedes Sang.
Natten var sanddru, og Natten var lang.

Jeg standsed og lytted og skjalv som et Løv
og bønfaldt min Gud om at gøre mig døv.

Jeg standsed og lytted og skælved og græd
og trygled Vorherre at give mig Fred.

Natten var stille, og Natten var lang,
jeg hørte i Natten min Elskedes Sang.

Jeg stod der og stirred ad Vinduet ind
og tigged Vorherre at gøre mig blind.

Jeg stod der og stirred og saa, de var to,
og skreg til min Gud om at give mig Ro.

Natten var sanddru, Natten var lang.
Min Elskede sad hos en fremmed og sang.
</body>
</poem>

<poem id="nielsenlc2018031720">
<head>
    <title>Lad mig faa Lov at gaa ene i Nat</title>
    <toctitle><num>VII.</num>Lad mig faa Lov at gaa ene i Nat</toctitle>
    <firstline>Lad mig faa Lov at gaa ene i Nat</firstline>
    <source pages="38"/>
    <quality>korrektur1,korrektur2,kilde,side</quality>
</head>
<body>
Lad mig faa Lov at gaa ene i Nat,
        at gaa ene i Nat!
    Jeg har sunget som Dreng og fløjtet,
    den Gang jeg vogtede Køer;
    nu er det, som alle Toner
    visner i mig og dør.
Lad mig faa Lov at gaa ene i Nat!
    Visner i mig — og dør!

Jeg vilde gerne have sunget i Nat,
        have sunget i Nat!
    Jeg har ligget som Dreng og hulket,
    som skulde af Graad jeg dø;
    nu er det, som alle Taarer
    har blomstret og baaret Frø.
Jeg vilde gerne have sunget i Nat!
    Har blomstret — og baaret Frø!
</body>
</poem>

<poem id="nielsenlc2018031721">
<head>
    <title>Den Mand blir tavs, hvem Sorger slaa</title>
    <toctitle><num>VIII.</num>Den Mand blir tavs, hvem Sorger slaa</toctitle>
    <firstline>Den Mand blir tavs, hvem Sorger slaa</firstline>
    <source pages="39"/>
    <quality>korrektur1,korrektur2,kilde,side</quality>
</head>
<body>
Den Mand blir tavs, hvem Sorger slaa
med Smertens kolde Svøbeslag;
han vælger ensom Vej at gaa
og tier mere tungt hver Dag.

Hans Mund er som en Runestreg
i Læbens Stenkød skaaret ind;
hans Pande bliver skarp og bleg,
og blegt hans Øje, skarpt hans Sind.

Ensom han gaar sin tavse Gang
som en Cypres, der skrider frem.
Men hvor han taler, standser Sang,
og hvor han ler, gaar Glæden hjem.

Thi taler stum, da skræmmes den,
som sorgløs ødslede med Ord,
og ler sørgmodig Mand igen,
det er, som Rædsel fra ham fo’r.
</body>
</poem>

<poem id="nielsenlc2018031722">
<head>
    <title>Jeg har bedækket dit Leje med Kys</title>
    <toctitle><num>IX.</num>Jeg har bedækket dit Leje med Kys</toctitle>
    <firstline>Jeg har bedækket dit Leje med Kys</firstline>
    <source pages="40-41"/>
    <quality>korrektur1,korrektur2,kilde,side</quality>
</head>
<body>
Jeg har bedækket dit Leje med Kys
          og dugget din Pude med Graad,
viljeløs driver jeg mod dig, som var jeg
          en herreløs Baad.
Blodet, som rinder igennem mit Bryst,
          det er ikke længer mit;
alt, hvad jeg ejer af levende
          og lyst og skønt, er dit.

Hvor har jeg været, til det blev Nat,
          og hvor skal jeg være til Dag!
Tiden er ikke min egen mer,
          ej heller mit Hjertes Slag.
Jeg er den Væv, som du har brugt,
          hvor siden dit Mønster staar,
urørt ligger dit gyldne Garn,
          og aldrig din Skytte gaar.

Jeg er en Kirke med Orgel og Sang,
          og du er den store Gud.
Helligdagstjenesten er forbi,
          og Kirkefolket gaar ud.
Langsomt tømmes det høje Hvalv
          for Lyd af Orgel og Sang,
ligger tilsidst saa dødsenstyst. —
          Naar fyldes det næste Gang!

Jeg har bedækket din Stol med Kys
          og hulket over dit Bord;
øde ligger din Stue hen
          med Genlyd af mine Ord.
Jeg har været en kostbar Stav
          af Sølv og Cedertræ,
du tog den i dine Hænder
          og brød den over dit Knæ.
</body>
</poem>

</content>
</section>

<poem id="nielsenlc2018031723">
<head>
    <title>A. D. Jørgensen</title>
    <subtitle>(Af en Kantate ved Mindefesten paa Universitetet.)</subtitle>
    <firstline>Døden gaar mellem Mennesker og søger de bedste ud</firstline>
    <notes>
        <note>A. D. Jørgensen (1840-97), historiker.</note>
    </notes>
    <source pages="42-43"/>
    <keywords>lejlighedsdigtning</keywords>
    <quality>korrektur1,korrektur2,kilde,side</quality>
</head>
<body>
I

Døden gaar mellem Mennesker og søger de bedste ud,
lægger helst sin tunge Haand paa den, som mest behøves.
Alle vi andre ældes, og vore Sanser sløves,
mens Døden gaar iblandt os og søger de bedste ud.

Han var en af disse faa, som Døden for tidligt tog,
Mænd, som ej erstattes, hvis Navne ikke glemmes,
Mænd, som der skal læres om, saa længe Lærdom nemmes.
Han var stor blandt disse, som Døden tidligt tog.

Vilje var hans Styrke og modig Klarhed hans Maal.
Selv han skrev sit Mindeskrift, naar Fortidstræk han tegned
med retfærdig Strenghed, saa falske Farver blegned.
Vilje var hans Styrke og Klarhed hans Maal.

Døden gaar mellem Mennesker og søger de bedste ud.
Sikkert tog dens tunge Haand om hans, saa den blev stille,
saa han rolig fulgte om bag det store Skille.
Men Døden gaar iblandt os og søger de bedste ud.


II

Store Tiders store Tanker
fostrer store Sind,
der som stolte Taarne ranker
sig i Solen ind.
Men er Tiden trang og lille,
vokser alting smaat og stille,
og man undres, naar man øjner
noget, som sig højner.

Stort at være blandt de største
i den store Tid!
Stolt at tælles med de første
i de manges Strid!
Større dog at kunne stige
højt, naar alt er lavt og lige;
der behøves større Kræfter
— Smaaligheden hefter.

Over Slægters Veje rinder
Tidens Vande hen;
stolt at have store Minder,
som kan staa igen.
Hans vil staa, naar andre fældes,
ungt og stærkt, naar andre ældes,
som en Eg blandt Bøg og Birke
i vort Dannevirke.
</body>
</poem>

<poem id="nielsenlc2018031724">
<head>
    <title>Lille Lydia</title>
    <firstline>Der ligger en Barne-Stambog og venter</firstline>
    <source pages="44-46"/>
    <quality>korrektur1,korrektur2,kilde,side</quality>
</head>
<body>
I

Der ligger en Barne-Stambog og venter
          her paa mit Bord,
den lille Lydia bad mig at skrive deri nogle Ord:
Et Vers, for, Fætter, du skriver jo Vers,
          og Mor har sagt, de er søde!
— Men Bogen blev liggende paa mit Bord,
          og lille Lydia døde.

Jeg har begaaet saa meget ondt,
          men denne Synd var dog stor;
thi lille Lydia vilde leet
          til Tak for hvert enkelt Ord,
og lille Lydia fik kun Lov at le saa lidt,
          før hun døde.
— Derfor er hendes urørte Bog
          mit Sinds vemodigste Brøde.

II

Ja, ja, vi dør, lille Lydia,
og oftest, før selv vi vil;
vi fødes og dør og ved ej, hvorfor
hverken Liv eller Død er til.
Vi drager en Dag vor Aande,
vi lukker en Dag vor Mund —
      Hvem ved, hvorfor vi blev vækket
      af Støvets stille Blund!

Dit Hjerte var sygt, lille Lydia,
og nu har det sprængt dit Bryst;
det voksed sig altfor stort for det Sted,
hvor det skulde skælvet i Lyst.
Men jeg, som fik Lov til at leve,
og jeg, som fik Lov til at le,
      maa spørge, fuld af Forundring,
      hvorfor du fik Lys at se!

For ved du det, lille Lydia,
der er et Mirakel til,
som hænder for rig og for fattig,
for den, som selv ikke vil:
da bliver vort Hjerte levende,
som havde det før været dødt.
      Og hvorfor skal vel et Menneske dø,
      før det har Miraklet mødt!

Dog, nu er du død, lille Lydia,
fordi dit Hjerte var sygt.
For dig skal intet vidunderligt ske,
men heller ej noget stygt.
Men jeg, som nu soner min Brøde,
hvad ikke <i>du</i> faar at se,
      vil mindes, saa tit jeg sørger,
      hvor lidt du fik Lov til at le!
</body>
</poem>

<poem id="nielsenlc2018031725">
<head>
    <title>Roser</title>
    <firstline>Saa vaagner en Morgen i Havernes Bed</firstline>
    <source pages="47"/>
    <quality>korrektur1,korrektur2,kilde,side</quality>
</head>
<body>
Saa vaagner en Morgen i Havernes Bed
de Roser røde og hvide;
og alle de Hjerter, som lide,
dem fylder den lønligste Jubel derved!

Saa driver de bort over Land og Sø
de lyse, duftende Blade;
og alle de Sind, som er glade,
dem tynger en Kummer, som skulde de dø!

Thi den, som danser paa Roser, en Dag
skal barfodet Tornene træde,
men den, som for Roserne græde,
skal finde dem blomstrende under sit Tag!
</body>
</poem>

<poem id="nielsenlc2018031726">
<head>
    <title>Gymnastiksang</title>
    <subtitle>(Ved 1ste internationale Gymnastikfest i København.)</subtitle>
    <firstline>Held den, hvis Ryg er rank</firstline>
    <source pages="48"/>
    <quality>korrektur1,korrektur2,kilde,side</quality>
</head>
<body>
Held den, hvis Ryg er rank,
hans Øje ser mod Solen
op over Støv og Stank;
han tumler sig som i et Bad
i Lysets gyldne Strømme;
han bliver skøn og glad!

Saa dyrk ej blot din Aand,
øv dine unge Lemmer,
brug flittigt Fod og Haand;
grib fast og stærkt om Klingens Greb,
kast Diskos som en Græker,
stræk dig i Ræk og Reb.

Thi den, hvis Ryg er rank,
faar og sin Vilje rettet,
han bliver fri og frank.
Han gaar sin Gang saa stolt og trygt,
hans Øje ser mod Solen,
han kender ej til Frygt.
</body>
</poem>

</content>
</section>

<section>
<head>
    <title>1899-1901</title>
</head>
<content>

<poem id="nielsenlc2018031727">
<head>
    <title>Stille Nat</title>
    <firstline>Stille staa de Trær langs Vejen</firstline>
    <source pages="51"/>
    <quality>korrektur1,korrektur2,kilde,side</quality>
</head>
<body>
Stille staa de Trær langs Vejen,
stille alle Stjerner staa,
kun mit eget bange Hjerte
bliver rastløst ved at gaa.

Ingen Tryghed, ingen Hvile,
ingen angstbefriet Stund!
Duggen driver lys og lydløs,
Disen gror af Mosens Bund.

Evigt, evigt Ringen sluttes:
Dag med Nat og Liv med Død;
endnu fødtes ingen Evne,
som det store Kredsløb brød.

Men en Gang mit bange Hjerte
giver trygt sig til at staa,
medens Jord og alle Stjerner
bliver rastløst ved at gaa.
</body>
</poem>

<poem id="nielsenlc2018031728">
<head>
    <title>Menneskesind</title>
    <firstline>Langsomt modnes Menneskesind</firstline>
    <source pages="52"/>
    <quality>korrektur1,korrektur2,kilde,side</quality>
</head>
<body>
Langsomt modnes Menneskesind;
de visner i Lykkens Øde.
Der trædes saa mange sporløse Trin
af levende, som er døde.

Langsomt modnes Menneskesind
som Sæd, hvor Sol ikke falder;
mangen Ager er grøn endnu,
naar Mestren til Høsten kalder.

Mangen Ager, som gulnet staar,
har vissen Rod og er gold.
Kun den, som vokser i Sorgens Muld,
skal bære de gode Fold.
</body>
</poem>

<poem id="nielsenlc2018031729">
<head>
    <title>Jordbefriet</title>
    <firstline>Det er Nat, og min er Natten</firstline>
    <source pages="53"/>
    <quality>korrektur1,korrektur2,kilde,side</quality>
</head>
<body>
Det er Nat, og min er Natten
med den klare Stjernevrimmel.
Og jeg vandrer ud i Rummet,
jordbefriet, mod Aandens Himmel

som en tyst og ydmyg Tone
fra et sjælfuldt Instrument
vandrer ensom ud i Rummet
af en Mesters Haand udsendt -

bort mod disse blanke Kloder,
som mit Øje spænder over,
til de frie Aanders Himmel,
medens Jordens Slægter sover.
</body>
</poem>

<poem id="nielsenlc2018031730">
<head>
    <title>Af en Kantate</title>
    <subtitle>til det nordiske Haandværks- og Industrimøde i København.</subtitle>
    <firstline>Slægternes Vilkaar veksle med Tiden</firstline>
    <source pages="54-55"/>
    <quality>korrektur1,korrektur2,kilde,side</quality>
</head>
<body>
<nonum><center><i>SOLO</i></center></nonum>

Slægternes Vilkaar veksle med Tiden,
fødes og falde som Løvet i Skov,
styrke vor Evne og øge vor Viden —
Fælles for alt er Forandringens Lov.

Jerntider var her i længst svundne Dage,
Haandværk blev gjort af kunstfærdige Mænd.
Nu er der kommen en Jerntid tilbage,
som over Jord gaar besejrende hen.

Jernarme strække sig ud over Verden,
Kloden omspændes med Ringe af Staal,
Rummet genlyder af Hamrenes Hærden,
Esserne lyse som varslende Baal.

Afstande kortes, og Tiden forlænges,
Grænser udslettes, og Fordomme dø.
Ude og inde det gamle fortrænges,
Jerntiden raader paa Land og paa Sø.

Menneskeviljen har skabt sig et Vaaben,
nu gaar den frem med ustandselig Magt;
Bjærgene sprænges, til Vejen er aaben,
til underdanig al Jorden er lagt!


<nonum><center><i>KOR</i></center></nonum>

        Men Rummet svulmer
        af ubrugt Vælde;
        Jorden ruger
        paa ukendt Kraft.

        Af Vejrets Aande
        skal Styrke vindes;
        i Muldens Mørke
        skal Evner findes.

        Af Havets Strømme
        og Fossens Fald
        umaalte Kræfter
        indsamles skal.

        Én Slægt oplever,
        hvad <i>vi</i> har drømt. —
        Naturens Rigdom
        faar ingen tømt!


<nonum><center><i>SOLO</i></center></nonum>

Jerntid er kommen, og Jernvilje kræves;
glød den i Gerning og hærd den i Strid!
Norden har Skatte, som venter at hæves,
hæv dem! Da gryr det mod Guldaldertid.
</body>
</poem>

<poem id="nielsenlc2018031731">
<head>
    <title>Der ligger Byer</title>
    <firstline>Der ligger Byer i Verden</firstline>
    <source pages="56"/>
    <quality>korrektur1,korrektur2,kilde,side</quality>
</head>
<body>
Der ligger Byer i Verden,
jeg aldrig faar at se,
Floder strømme mod Havet,
og Bjærge bære Sne.

Skove staa og suse
om Sorg, jeg ikke kender;
andre Blomster blomstre,
og andre Stjerner brænder.

Gennem fjerne Gader
gaar der i denne Stund
Kvinder, hvis Elskov sover
paa den urørte Mund.

Utalte Øjne længes,
Menneskehjerter bløde —
Strækker ej hele Jorden
mig Hænderne i Møde?

Og jeg skal aldrig naa dem,
om det end Livet gjaldt!
— Hvad jeg har set, er intet;
hvad jeg vil se, er alt.

<nonum><small><i>Florents</i></small></nonum>
</body>
</poem>

<poem id="nielsenlc2018031732">
<head>
    <title>Titus</title>
    <firstline>Solen, O, min Gud, hvor Solen</firstline>
    <source pages="57"/>
    <quality>korrektur1,korrektur2,kilde,side</quality>
</head>
<body>
Solen, O, min Gud, hvor Solen
gør mig sund i alle Sanser;
jeg kan høre Kloder klinge,
jeg kan se, hvor Sole danser.

Jeg fornemmer selve Tidens
skæbnesvangre Aandepust,
og jeg sitrer — som en Morgen,
naar ved Nat jeg var berust.

Ja, beruset er min Hjerne,
og beruset er mit Blod,
store Styrkebølger strømme
fra min Isse til min Fod.

Gennem Titusbuen gaar jeg,
som om jeg var Kejser Titus,
medens Romerfolkets Jubel
følger Indtogsfestens Ritus.

,,Mine Venner, mine Slaver!
Kast jer ned for Magtens Sol.
Kejser Titus skrider sejrrig
til sin Plads paa Kapitol!''

<nonum><small><i>Rom</i></small></nonum>
</body>
</poem>

<poem id="nielsenlc2018031733">
<head>
    <title>Kejser</title>
    <firstline>Solen gløded. Jeg drømte mig Kejser</firstline>
    <source pages="58-59"/>
    <quality>korrektur1,korrektur2,kilde,side</quality>
</head>
<body>
Solen gløded. Jeg drømte mig Kejser.
Jeg er kun en dansk Poet, som rejser.

Stipendiat i fortvivlede Kaar.
(Komiker, ikke fyldt tredive Aar.)

Kejser, Kejser! Hjælpe mig Gud,
Danmark klækker ej Kejsere ud!

Vi naar kun til Prinser, hvis jævne Liv
er Folkets daglige Tidsfordriv.

Vor Aandskraft blomstrer i Albertiner,
Spekulanter i Sjæls-Margariner.

Uhæderlig gult er det ganske Land,
Falsmaal selv blev en hæderlig Mand!

Men her paa Forums hellige Fliser,
hvor Marmorsøjler Cæsarer priser,

hvor Brutus’ stolte, myndige Skridt
har vakt Plebejernes Mumlen tit,

her lyder plebejisk saa mange Røster,
som hjemme Folkets Forhaabning trøster,

og dog jeg savner i disse Gader
det Folk, jeg elsker, det Folk, jeg hader,

det Land, som gav mig min Fattigdom,
mit Liv, mit Sprog — og min Gang til Rom!

O, glød du Sol paa Cæsarers Himmel,
at jeg kan drømme mig rig og svimmel,

at jeg kan tro mig et Nu som Kejser,
— jeg danske Stodder, som stipendierejser!

<nonum><small><i>Rom</i></small></nonum>
</body>
</poem>

<poem id="nielsenlc2018031734">
<head>
    <title>Via Appia</title>
    <firstline>Som et trangt, udtørret Leje</firstline>
    <source pages="60-61"/>
    <quality>korrektur1,korrektur2,kilde,side</quality>
</head>
<body>
Som et trangt, udtørret Leje
for en sagte Flod
strækker Via Appia sig
til Albano’s Fod,

skærer ned sin lige Linje
i Kampagnens Grus
fra Albanersøens Haver
ind til Nero’s Hus

lig en Fodsti mellem Grave,
ubetraadt i lange Tider.
Brudte Marmormonumenter
hegner den til begge Sider.

Søjleskafter, Kapitæler,
Relieffer, hvor jeg gaar.
Højt Cæcilia Metella’s
Marmortaarn iblandt dem staar.

O, Cæcilia Metella,
gennem Hundreder af Aar
har du vidnet for de Slægter,
der som Bølgeslag forgaar,

om en Tid, der skrev med Marmor
paa Kampagnens grønne Bund,
hvad den vilde, efter Døden
skulde gaa fra Mund til Mund;

om en Mand, for hvem din Skønhed
og dit Navn var et og alt,
saa han gav dig dette Minde,
der stod fast, da andre faldt.

O, Cæcilia Metella,
gennem Hundreder af Aar
vidner du, at Elskov lever,
mens alt levende forgaar!

<nonum><small><i>Castel Gandolfo</i></small></nonum>
</body>
</poem>

<poem id="nielsenlc2018031735">
<head>
    <title>For alt, hvad jeg ser</title>
    <firstline>For alt, hvad jeg ser, maa jeg spørge mig selv</firstline>
    <source pages="62"/>
    <keywords>michelangelo</keywords>
    <quality>korrektur1,korrektur2,kilde,side</quality>
</head>
<body>
For alt, hvad jeg ser, maa jeg spørge mig selv:
Er det dig, som faar det at se?
Kampagnens bølgende Slette,
Sabinerbjærgenes Sne?
    Men da jeg kom ind i det store Kapel
    under Michel Angelos Tag,
    da var det, Jehova delte
    min Sjæl mellem Nat og Dag.

Jeg bøjer mig over min egen Fod og taler som til en Ven:
Er det dig, som har traadt Via Appias Grus,
vandret paa Forums Fliser,
paa Graven af Nero’s Hus?
        Men da jeg traadte for Moses frem
        og mødte hans Seerblik,
        da var det, den store Domstrang
        igennem mit Hjerte gik.

O, Michel Angelo, jeg har set
dit gudelignende Værk
og følt min Menneskearmod
og elsket mig ung og stærk.
        Men hver Gang jeg mødte din evige Aand
        i Marmor, i Farver, i Ler,
        jeg spurgte mig selv: Er det dig, som er til,
        er det dine Øjne, som ser?

<nonum><small><i>Rom</i></small></nonum>
</body>
</poem>

<poem id="nielsenlc2018031736">
<head>
    <title>Til min Dreng</title>
    <firstline>Dine Øjne glipper mod Lyset</firstline>
    <source pages="63"/>
    <quality>korrektur1,korrektur2,kilde,side</quality>
</head>
<body>
Dine Øjne glipper mod Lyset,
de kan ikke taale at se.
Du græder —
      Min Dreng, du skal lære
      at bære din Smerte — og le

Der venter dig mulmfulde Dage,
som bøjer dig magtesløs ned,
Tusmørke —
      Og da maa du vide
      at lide, som intet du led.

Thi Verden vil kun din Styrke,
den vrager dig, hvis du er svag.
I Taushed,
      min Dreng, maa du lære
      at bære de tungeste Slag.

<nonum><small><i>Florents</i></small></nonum>
</body>
</poem>

<poem id="nielsenlc2018031737">
<head>
    <title>Rejserim</title>
    <firstline>Jeg løfter dig, min lille Dreng</firstline>
    <source pages="64-69"/>
    <quality>korrektur1,korrektur2,kilde,side</quality>
</head>
<body>
<nonum><center>I</center></nonum>

Jeg løfter dig, min lille Dreng,
saa rider vi til Rom!
      Nu skynder vi os sporenstregs,
      at Mo’r ej ta’r dig undervejs,
      forbi Berlin til Brenner;
      dér møder os den Varme, som
      Verona mod os sender!

Verona!

            Kan du høre
            og huske, hvor det lød
            den Aften i vort Øre?
            En Duft, orangesød,
            gav os fornyet Glæde,
            og du holdt op at græde
            og sov paa Moders Skød!

Saa fløj vi gennem Dalen,
hvor Luften er som Vin.
Igen vi op ad Bjærge steg,
da laa foran os, nattebleg,
endnu kun halvvejs vækket,
Pistoja.
      Togets Hvin
det gjorde dig forskrækket,
du vaagnede og skreg.

Men da vi langs med Floden fór,
hvor Figen og Oliven gror,
og øjnede mod Himlens blaa
den store, røde Kuppel staa
saa majestætisk hvælvet,
min lille Dreng, da lo du højt,
som om du kunde ænse,
vi nærmed os Firenze.

                Skal vi staa af et Øjeblik?
          Du husker nok den Vej, vi gik
          til gamle Papa Frasi’s Hus!
          Hvor du blev bange og konfus,
          fordi du ej forstod ham;
          du trak ham i hans hvide Skæg
          og var uvenlig mod ham.

          Det skal vi gøre godt igen,
          før Papa Frasi falder hen
          og dør og skal begraves.
          For naar man er saa mange Aar
          og ene mellem andre staar,
          er det en dobbelt Smerte,
          at ej en Gang man Godhed faar
          selv af et Barnehjerte!

Og saa af Sted igen til Rom!
Farvel, farvel Firenze,
som vi ingensinde glemmer!

      Nu skynder vi os lige lukt
      til Peterskirken. Se, hvor smukt
      den løfter sig og stiger
      højt over Gadevrimlen,
      som steg den ind i Himlen!

Ak Rom! Ak Rom!

        Min lille Dreng,
      vi kan ej rejse længer,
fordi din Far faar Vandringsvé,
hver Gang han faar det Land at se,
hvorved hans Længsel hænger.
      Nu kalder Mor; du skal i Seng!
Saa maa vi ride hjem fra Rom
den samme Vej, vi kom!


<nonum><center>II</center></nonum>

Nu lukker Dagen langsomt Øjelaagene
og gaar til Ro, — som du, min lille Dreng,
om lidt vil gøre, naar din Moder kalder.
Det sidste Lys ind i vor Stue falder,
mens Mørket vokser frem fra alle Krogene.
— Nu er det Tid for Børn at gaa i Seng!

Men først saa maa vi rejse Romerturen.
For du kom hjem og var forknyt af Kulde,
og Vinden tuder stygt; vi faar vist Sne.
Men vi to har det godt, for vi er fulde
af Minder fra det Land, vi fik at se,
fra Solens Land mod Syd bag Alpemuren.

Nu hilser vi Farvel til Mor,
Farvel til lille Thora!
Til Rom, til Rom vi rejser ned,
og vi tar ind, som Moder ved,
i Via Aurora.
      Gamle Angela lukker os ind,
      hun græder af Glæde, det gode Skind,
      og knuger dig i sine Arme.
      Hun mumler dit Navn som en henrykt Mor
      — Ja, Angela, Angela, du er stor
      ved din oprigtige Varme!


Vi bor i den samme Stue igen.
Min Dreng, min Dreng, kan du huske den,
hvor Solen tindred derinde!
Saa tit vi gennem vort Vindu saa:
      Derude Villa Borghese laa
      med alle de store, stolte Trær,
      Cypresser, Palmer, Pinjer især
      og flere, hvis Navn vi ej kender.
      Og Monte Pincio, hvor vi gik
      hver Eftermiddag og hørte Musik
      og saa over Piazza del Popolo,
      hvor Præsterne vandrede to og to
      forbi Pyramiden, hvor Løverne ligger
      og udspyr Vand, som Drengene drikker!

Og husker du Tiberens gule Flod,
der hvisked et Sprog, som du ej forstod,
om Slægter, som længst er døde?
Langs den vil sammen vi gaa igen;
og saa til Peterskirken hen,
dér ligger Folk paa Maven
for Paven
som hjemme for en Prins.
      Det har vi to nu ej til Sinds,
      for vi vil gaa og mindes
      de Ting, som blev os kære,
      da første Gang vi saa dem,
      og lære at forstaa dem.

      Vi skynder os fra Pavens Stol
      op til det høje Capitol,
      hvor Ulvene en Gang holdt Vagt
      om Romerrigets Ære.

Der gaar en gammel Ulv i Bur,
forsulten og forkommen,
og længes mod den fri Natur.

      Ja, saadan er det hele Land,
      en hungrig Ulv, som ikke kan
      af Fangenskabet bryde;
      den knurrer, men maa lyde!
Det skønne Land, hvis Minder gror
i Marmor af den magre Jord,
det Land, som du og jeg og Mor
vil aldrig kunne glemme!

      — Min Dreng, nu er vi hjemme!
</body>
</poem>

<poem id="nielsenlc2018031738">
<head>
    <title>Maria i Neapel</title>
    <firstline>Maria i Neapel</firstline>
    <source pages="70-74"/>
    <quality>korrektur1,korrektur2,kilde,side</quality>
</head>
<body>
<nonum><center>I</center></nonum>

Maria i Neapel,
hvad er der blevet af dig?
— Jeg ved, du var sørgmodig, 
den Dag jeg gik fra dig.

Du stod i dit Vindu
og vidste ikke Raad;
saa nær vi var hinanden,
at jeg hørte din Graad.

Vi skulde vandret sammen
den Dag i Corsotiden —
nu stod du dèr og følte
dig saa fattig og liden.

Du vinkede fortvivlet,
du vilde gerne le.
Jeg vendte Ryggen til dig,
jeg turde ikke se.

Ak, lille Maria,
hvad du maatte lide,
det led jeg fordoblet,
det skal du dog vide.

Som en Forfører stod jeg
den Dag i dit Sind,
og jeg var den første,
du lukkede derind.

Dit bange Barnehjerte
laa som en Blomst i Blund,
til det sprang ud i Solen
ved Kys af min Mund.

Og nu, allerede,
allerede — O, Gud!
brast Blomstens Vidunder,
og Solen gik ud.


<nonum><center>II</center></nonum>

Via Toledo, en Vaardag i Sol,
med Duft af Blomster og Kvinder —
Maria, Maria, naar alting er dødt,
da lever endnu mine Minder.

I Via Toledo, der greb du min Haand,
dine Øjne blev vilde og vaade.
Jeg hilste en Kvinde. Og Barn, som du var,
du haded — og trygled om Naade.

Du saa i et Blik, hvad du ej skulde set;
dine Øjne de stirred som Høge.
Et Kvindesmil saared dit urørte Sind,
du blev hævnsyg og hviskede: Skøge!

Og dog var din Haand som en Muldvarp i min,
men den skælved, den skælved derinde.
O vidste du ej, mellem Tusinde Mænd
vil kun én du usvigelig finde.

Med Ord vil de fylde din lyttende Sjæl,
de drypper dig Løfter i Øret.
— Ak, skræmmes du, Barn, af det smudsige Liv,
saa gaa og tilhyl dig i Sløret.

Men mindes du Bølgerne gennem dit Blod
ved Kyssene, du har mig givet,
saa dyk dig i dem, som jeg selv har det gjort,
og frygt ej, Maria, for Livet.


<nonum><center>III</center></nonum>

Er det saa vist, vi lever?
Ved vi vel, hvad der sker!
— Det er mig undertiden,
som bag Livet jeg ser.

Jeg tager mine Minder,
da synes de mig Drømme;
men under dem jeg hører
en Lyd som af Strømme,

der lovbundne løber,
jeg ved ej mod hvad,
der knytter sig sammen
og skiller sig ad,

for én Gang forenede
at bryde frem i Dagen.
— Alt synes mig uvæsentligt,
kun Strømmen Hovedsagen.

Da kan det ske, du bliver
saa fjern og skøn en Fabel,
jeg læste i min Barndom —
      Maria i Neapel!
</body>
</poem>

<poem id="nielsenlc2018031739">
<head>
    <title>Kloder</title>
    <firstline>Kloder springe ud af Himmelmørket</firstline>
    <source pages="75"/>
    <quality>korrektur1,korrektur2,kilde,side</quality>
</head>
<body>
Kloder springe ud af Himmelmørket,
lyse op et kort Sekund — og dø;
Rummet glimter i en Stjerne-Morild,
som ved Nat der glimter Ild i Sø.
Jorden styres i sin egen, vide Bane
af den Lov, paa hvilken alt beror
— som en Vaardag paa den klare Fjord
styrer frem en hvid og ensom Svane.

Sjæle tændes i den store Taage,
hvoraf Livet stiger som et Gry,
lyse op et kort Sekund og svinde
blegnende i Dødens Mulm paany.
Livet bæres af sin egen, ranke Vilje,
medens Slægter komme og forgaa,
skyder af en Muld, som ingen saa,
frem lig Søens stolte, lyse Lilje.

Kloder, Sjæle — al Ting er det samme,
paa de samme Love alt beror.
Saa vi ud til Rummets sidste Grænser,
saa vi Stjerner, som af Mørket fór.
Men vort Syn er kort, og hvad vi møjsomt skuer,
er kun Glimt af Evighedens Ild.
Alt, som lever; al Ting, som er til,
gaar fra Mulm til Mulm i Stjernebuer.

<nonum><small><i>Florents</i></small></nonum>
</body>
</poem>

<poem id="nielsenlc2018031740">
<head>
    <title>Stjerner</title>
    <subtitle>(Efter Opførelsen af ,,La cittá morte'')</subtitle>
    <firstline>Mørket er faldet i Rom</firstline>
    <source pages="76-77"/>
    <quality>korrektur1,korrektur2,kilde,side</quality>
</head>
<body>
Mørket er faldet i Rom.
                        Over Villa Borgheses Have
højt i den vandblege Himmel skælver et ensomt Lys
som et Øje, der sitrer og ser.
Villa Borgheses Pinjer hylde sig mer og mer
i Mulm. Der gaar et drømsvangert Gys
fra Jordens Søvn gennem Luften.
                Men Himmelens Øje ser.

O, store, klartseende Blinde,
det er, som dit Blik jeg saa,
Duse, du Lidelsens Kvinde!
Det er, som hørte jeg gaa
med Lyd af de evige Vinde
den Sorg, der lukked sig inde,
Anna, bag dine blinde
Øjne, som alting saa!
Jeg hører igen din graadrige Røst,
Forladthedens ensomme Stemme,
der dugges af Vemod og mildnes i Trøst —
Tilgivelsens smerteforklarede Røst,
som ikke paa Jord har hjemme.
Dér vandrer du hist i din hvide Glans,
befriet for Menneskesorg og Sans,
og ser gennem Taarer, hvor Mand og Kvinde
endnu drives til Drab i Blinde,
famle sig frem i den døde Stad
Haand i Haand — og dog skilte ad!

Mørket er faldet i Rom.
                        Over Villa Borgheses Have
tændes endnu en Stjerne, lille, tindrende skær
som en Bellis i Morgendug.
Der stiger et bristende Suk
fra Villa Borgheses sovende Trær,
som aabned sig Mulmets sorgfulde Mund —
                Anna og Bianca Maria,
                    jeg ser Jer i denne Stund!

<nonum><small><i>Rom.</i></small></nonum>
</body>
</poem>

<poem id="nielsenlc2018031741">
<head>
    <title>Skal jeg dø</title>
    <firstline>Skal jeg dø, lad mig dø i mit eget Land</firstline>
    <source pages="78"/>
    <quality>korrektur1,korrektur2,kilde,side</quality>
</head>
<body>
Skal jeg dø, lad mig dø i mit eget Land,
med mit Blik i et Blik, som jeg kender!
      Jeg er ene i Nat. Lukker Døden min Mund,
      vil man bære mig bort som en herreløs Hund
Skal jeg dø, lad mig dø mellem Venner!

Jeg er ene i Nat. Ingen kender mit Sprog,
ingen ved, hvad det er, jeg betror dem.
      Hvis jeg taler om det, som jeg dybest fortav,
      vil det synke som usagt med mig i min Grav,
og de ved ej, hvorom jeg besvor dem!

Jeg har været en ensom i Lykke og Nød;
til mit Liv er der ingen, som kender.
      O, al Menneskegodhed er ussel og kort,
      som en herreløs Hund vil man bære mig bort -
Skal jeg dø, lad mig dø mellem Venner!

<nonum><small><i>Florents.</i></small></nonum>
</body>
</poem>

<poem id="nielsenlc2018031742">
<head>
    <title>Vide om i Verden</title>
    <firstline>Vide om i Verden gaar de unge Kvinder</firstline>
    <source pages="79-80"/>
    <quality>korrektur1,korrektur2,kilde,side</quality>
</head>
<body>
Vide om i Verden gaar de unge Kvinder;
deres Legem lyser under klare Lin;
de har hvide Tænder, Blodets røde Kinder,
og i Brystet bærer de Livets gyldne Skrin.

Livets Skrin er lukket. Men i det forvares
ti Mands stolte Styrke, Hundredes Begær,
mer end Tusinds Drømme, og, naar ej der spares,
hundred-tusind Taarer som Perler til enhver.

Livets Skrin kan aabnes paa Klem af mange Hænder;
mangen Daare drømte, at det var aabnet helt;
al dets gyldne Rigdom den gridske Attraa tænder,
Helten helmer ikke, før han faar Skatten delt.

Men de ti Mands Styrke ligger upaaagtet,
mellem gyldne Ringe kun et gyldent Haar;
det kan ingen tage, som modig ej har magtet
Livets Skrin at aabne, til det fuldaabent staar.

Og de unge Kvinder gaa om i Lykkedrømme:
O! i Morgen kommer han, som Midlet ser!
Men de øde Dage ustandselige strømme
ud af Tidens Sandglas, og intet Under sker.

O, du vide Verdens længselsfulde Kvinder
med de hede Bryster, med det dunkle Haar,
ikke én iblandt Jer Lykkens Leje finder,
til den store Armods Brudeseng I gaar!
</body>
</poem>

<poem id="nielsenlc2018031743">
<head>
    <title>De skreg over Byen</title>
    <firstline>De skreg over Byen i Nat</firstline>
    <source pages="81"/>
    <quality>korrektur1,korrektur2,kilde,side</quality>
</head>
<body>
De skreg over Byen i Nat
      de hvide, vandrende Fugle.
Jeg maatte mit Hoved skjule
i Hændernes hule Skaal.
      De fløj imod Syden, mod Solen,
      de rejste mod lyse Maal!

De sang saa vaagent i Nat
      de hvide, vandrende Svaner,
de styred ad sporløse Baner
som Sejlere bort over Sø.
      De stævned mod Syden, mod Solen,
      fra Mørket, hvor alt maa dø!

De gled over Byen i Nat
      de hvide, vingede Baade.
Jeg hulked Hænderne vaade,
fordi jeg ej var om Bord.
      De sejled mod Syden, mod Solen,
      hvor Livet ustandseligt gror!
</body>
</poem>

<poem id="nielsenlc2018031744">
<head>
    <title>Hundredaaret</title>
    <subtitle>(Slutningsdigt til ,,Vort Folk.'')</subtitle>
    <firstline>De skød det ind paa Kongedyb med skæbnesvangre Skud</firstline>
    <source pages="82-84"/>
    <quality>korrektur1,korrektur2,kilde,side</quality>
</head>
<body>
De skød det ind paa Kongedyb med skæbnesvangre Skud,
det Hundredaar, som rundet er i vissen Ælde ud;
mod Overmagt gav Mænd sig hen saa stolt, som de forstod;
den første Vaardag blev ej grøn, den rødnede af Blod!

Det vaagnede saa stort og skønt i hin Aladdins Sind,
det Hundredaar, som skredet er til svunden Fortid ind,
at Ordene sprang nyfødt frem af hans beruste Mund,
mens rige Kræfter løstes dybt i hans Væsens Bund.

Da blev det dansk i Danmark det bøgelyse Sprog,
som længe havde sygnet i Almustuens Krog;
da blev vort Folk et fælles med Rod i fælles Muld,
den mørke, frodigtbløde med Hornene af Guld.

Ja, det var Dagningstime. Hvor varslede den smukt!
- Men snart var Danmarks Storhed for alle Tider slukt.
Vandt Landet indad Styrke, det udad svækket blev,
og fremmed Fyrstevilje vor Skæbne siden skrev.

Før Bølgerne i Kongedyb igen var blevet blaa,
ydmyget, delt, afmægtigt det danske Rige laa;
men da var Folket vækket, og sindigt gik det frem,
til det i 48 bar Frihedssejren hjem.

Det tog af Kongens Hænder den Magt, det trængte til,
værdigt som Mænd, der handle og vide, hvad de vil.
Et Skær af store Drømme lyst over Landet stod,
mens Sønderjylland rødned som Kongedyb af Blod.

Var Riget blevet grænsetrangt i de halvhundred Aar,
vort Folk var blevet større og større Folkets Kaar;
det ranked sig, mens Tiden randt, saa tillidsfuldt og trygt.
— En Nat kom Nederlaget og fyldte os med Frygt.

Fra Dannevirke rejste det sig truende og klamt;
af Dybbøldødens Kulde blev Folkets Hjerte ramt
saa dybt, at det sank lammet ned, som var dets Livskar tømt,
saa tungt, som var det Slægten, der blev tildøde dømt.

Der raader Vold og Lovløshed i Verdens sultne Krig;
den, som har Styrke, tager; Retfærd gør ingen rig.
De tog den Jord, vi dyrked, den frodigtbløde Muld,
vor gamle Grænseager med Hornene af Guld.

De sønderdelte Danmark, som var dets Dage talt;
nu kan det ikke deles mer, saa maa de tage alt!
Vort Land blev trangt, vi blev et Folk ufarligt og forglemt,
saa langt, som Øjet rækker, til Magtløshed bestemt.

Da saa’ hver Mand i Landet: nu stod vort Liv paa Spil,
nu maatte indad vindes, hvad udad sattes til;
der hjalp ej Drøm om Vennehjælp, som sveg, da Dommen faldt,
nu var det <w>egne</w> Kræfter og <w>egen</w> Tro, det gjaldt.

Hver vaagen Evne strengtes an, hver slumrende blev vakt;
den store, golde Hede blev under Ploven lagt;
hver Haandsbred Jord, som var igen, blev dobbelt dyrebar,
og alle grønne Marker fordoblet Grøde bar.

Hvad Tidens stride Bølgeslag af vore Kyster aad,
blev trofast vundet ind igen ved Folkets egen Daad.
Trods Vankelmod, trods Ufredssind, trods Vanrøgt Aar for Aar,
med øget Virkevilje vi mod vor Fremtid gaar.

<nonum><center>* * *</center></nonum>

Jeg ser de bøgelyse Øer ud over Havet spredt
saa skært og skønt i Solen, som aldrig jeg har set.
Jeg ved det, som de ligger dér, saa er der kun saa kort
fra Grænse og til Grænse. — Men dette Land er vort.

Jeg ser de Slægter, som gik hen, mens Hundredaaret skred,
som vandt paa Kongedybet, som under Dybbøl led;
de elsked ungt, de drømte langt, de saa’ kun altfor kort,
men frem af dem stod Folket. — Og dette Folk er vort.

Og derfor bøje vi vort Sind, hvor vi i Verden gaar,
med Længsel mod de Strømme, som disse Kyster naar.
Og derfor samle vi hvert Navn, som steg af Folkets Jord:
I dem vor Fortid leved — af dem vor Fremtid gror!

<nonum><small><i>Florents.</i></small></nonum>
</body>
</poem>

<poem id="nielsenlc2018031745">
<head>
    <title>Min Sjæl strømmer over</title>
    <firstline>Min Sjæl strømmer over, min Sjæl kan ikke rumme</firstline>
    <source pages="85-86"/>
    <quality>korrektur1,korrektur2,kilde,side</quality>
</head>
<body>
Min Sjæl strømmer over, min Sjæl kan ikke rumme,
hvad Dagen skænker i den fra Morgen, til det kvælder,
          den fyldes som en Kumme,
          hvis Kilde frodigt vælder,
      en dyb og ædel Kumme under saftdunkelt Løv —
      der staar et Brus omkring den af Draabernes Støv.

Nu aftnes det i Parken. De trætte Fuglestruber
forstummer som Orkestre af Fløjter og af Giger.
          Fra Løvets Skyggegruber
          det blinde Tvelys stiger
      med Mulmet, som en Moder med Barnet ved sit Bryst.
      De sidste Vinde suse, saa bliver al Ting tyst.

En dyb og lønlig Stilhed sig over Parken lukker,
den bliver som et Aasyn, hvis milde Læber drømmer.
          Kun Kildens Straale sukker,
          ustandseligt den strømmer
      fra Jordens dulgte Indre i Kummens fyldte Skaal;
      den lyser bleg i Mørket som blinkende Staal.

Den strømmer over Randen, den regner over Gruset,
den græder og den hvisker, den synger og den mumler,
          den er som en beruset,
          der hovedkulds sig tumler
      ud fra den mørke Grotte, hvor Vinen bliver gemt.
      Han hører sine Strenge i Fryd og Smerte stemt.

Den klare Aftenhimmel sig over Parken hvælver,
de første Stjerner sitre, og fler og flere følger,
          Vandliljer lig, der skælver
          sig frem paa Søens Bølger
      og folder deres Kroner ud af tindrende Sne.
      Snart er paa Himmelhavet kun Liljer at se.

Nu tier hele Verden, de larmende forstumme,
mens Dagen dybt og styrket paa Mulmets Pude sover.
          — Min Sjæl er som en Kumme,
          der evigt strømmer over,
      min Sjæl kan ikke rumme, hvad Livets Kildevæld
      udgyder i dens Kumme fra Morgen og til Kvæld.
</body>
</poem>

</content>
</section>

</workbody>
</kalliopework>


<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1902" author="nielsenz" status="complete" type="poetry">
<workhead>
   <title>Klokkespil</title>
   <year>1902</year>
   <notes>
      <note>Teksten følger førsteudgaven af <i>Klokkespil</i>, Det Nordiske Forlag, Kbh., 1902.</note>
   </notes>
   <pictures>
       <picture type="frontpage" src="1902-p1.jpg">Forsiden til <i>Klokkespil</i> (1902).</picture>
       <picture type="titlepage" src="1902-p2.jpg">Titelbladet til <i>Klokkespil</i> (1902). ,,Zakarias Nielsen / Klokkespil / Sange og Digte // Det Nordiske Forlag / Ernst Bojesen / Kjøbenhavn MCMII''.</picture>
   </pictures>
   <source facsimile="11530808340B_color" facsimile-pages-num="172" facsimile-pages-offset="4">Zakarias Nielsen: <i>Klokkespil</i>, Det Nordiske Forlag, Kbh., 1902.</source>
</workhead>
<workbody>

<poem id="nielsenz2017100791">
<head>
   <title>Motto</title>
   <firstline>Som Dreng jeg havde et Klokkespil</firstline>
   <source pages="7"/>
   <quality>korrektur1,kilde,side</quality>
</head>
<body>
<i>Som Dreng jeg havde et Klokkespil</i>
<i>med en ti elleve Klange.</i>
<i>Skønt mat det kun var, og kejtet jeg slog, </i>
<i>dog Fryd igennem mit Blod det jog</i>
<i>ved sine melodiske Sange.</i>

<i>Jeg ejer endnu et Par Klokker smaa, </i>
<i>som ofte min Spillelyst lokker.</i>
<i>Og nu vil mit Vindu op jeg slaa,</i>
<i>om nogen derude vil ,,lyde paa“,</i>
<i>imens jeg slaar mine Klokker.</i>
</body>
</poem>

<poem id="nielsenz2017100701">
<head>
   <title>Til Stenslageren</title>
   <firstline>Du Stenen slaar, du gamle Mand</firstline>
   <source pages="9"/>
   <quality>korrektur1,kilde,side</quality>
</head>
<body>
Du Stenen slaar, du gamle Mand,
og baner Vejen, jeg skal træde;
<i>jeg</i> spiller lidt, saa godt jeg kan,
og skaffer <i>dig</i> lidt Søndagsglæde.

Om <i>du</i> er nyttigst eller <i>jeg</i>,
det ved jeg ikke — Gud det kender.
Gid vi maa lette andres Vej,
til vore egne Veje ender!
</body>
</poem>

<poem id="nielsenz2017100702">
<head>
   <title>Paa Landet</title>
   <firstline>Naar Fuglene myldrer i Krattets Kroge</firstline>
   <source pages="10-11"/>
   <quality>korrektur1,kilde,side</quality>
</head>
<body>
Naar Fuglene myldrer i Krattets Kroge,
i Mosens Rør, i Tjørnenes Skjul,
naar fjernt sig svinger den sorteblaa Raage,
og Spætten flagrer ved Lundens Laage,
jeg selv flagrer ud som en lykkelig Fugl.

Hvor er det Moro, naar Gaasen hvæser,
mens Drengen sender sin Drage mod Sky,
naar Oldermanden i Byhornet blæser,
og Hyrdepigen sin Lektie læser
i Gærdepilenes skyggende Ly!

Hvor hjemligt, naar Knøsen svinger med Ploven
og Pigen svanser med Spande ved Aag,
naar Hingsten fægter i Luften med Hoven,
og Koens Bjælde gi’r Genlyd i Skoven,
udfyldende Pavsen i Gøgens Sprog!

Jeg frydes ved Synet af Billernes Kravlen
og Myrernes Kapløb paa Gade og Sti,
jeg frydes ved Solens Rødglans paa Gavlen,
ved Rørdrummens Sang og ved Stjernetavlen
med Noder til Nattens Natur-Symfoni.

Mig tykkes, at Livet herude sig drejer
saa sundt i Vaar, ved Rughøst og Jul.
Paa Landet jeg drak de Kræfter, jeg ejer,
her fik jeg min Dont — hvor lidet den vejer -
og blev en lykkelig syngende Fugl.
</body>
</poem>

<poem id="nielsenz2017100703">
<head>
   <title>Min første Lærer</title>
   <subtitle>(Niels Ferdinand Nielsen)</subtitle>
   <firstline>Et Navn jeg gemmer paa endnu</firstline>
   <source pages="12-13"/>
   <quality>korrektur1,kilde,side</quality>
</head>
<body>
Et Navn jeg gemmer paa endnu
fra Skolelivets Timer,
og mildt det lyser i min Hu
som Morgensolens Strimer.

Næst Far og Mor jeg ingen ved,
der kønt som han mig lærte,
hvordan oprigtig Kærlighed
kan varme i et Hjerte.

Naar ret han fæstede sit Blik
paa mig med kærlig Dvælen,
da var det, som hans Tanker gik m
ig lige ind i Sjælen.

Han førte mig ved Haand omkring
og lærte mig at ane
det Haab, der giver Livet Sving
og lyser om dets Bane.

Kun stakket blev iblandt de smaa
hans rige, skønne Virken;
men skønt han nu alt længe laa
i Haven hist ved Kirken,

lyslevende han stedse dog
har vandret ved min Side,
og tit han mig ved Haanden tog,
naar jeg var ved at glide.

Jeg føler, at endnu mit Sind
han stundom kærlig aver
og styrer tit min Pegepind,
naar Hjertets Sprog jeg staver.
</body>
</poem>

<poem id="nielsenz2017100704">
<head>
   <title>Jeg sidder i glade Tanker -</title>
   <toctitle>Jeg sidder i glade Tanker</toctitle>
   <indextitle>Jeg sidder i glade Tanker</indextitle>
   <firstline>Jeg sidder i glade Tanker</firstline>
   <source pages="14-15"/>
   <quality>korrektur1,kilde,side</quality>
</head>
<body>
Jeg sidder i glade Tanker
og ser over Havet ud,
af Undren mit Hjerte banker
ved lysende Minders Bud.
Aartier er svundne, siden
som Barn jeg tumled mig her,
vidunderlig Barndomstiden
rykker mig atter nær.

Jeg mindes Regnspovens Piben
og Rylens snurrende Sang
og Vingesuset af Viben,
som fulgte mig over Vang,
og Vindens Tag i min Trøje
og Bølgens Stænk paa min Kind
— alt staar indprentet saa nøje,
saa frisk og klart i mit Sind.

Naar Sangsvanens Toner fra Højden
sig sænked mod Jordens Skød,
og Havlittens klangfulde Fløjten
fra Havet i Dæmringen lød,
naar Bølgerne sagtnede Larmen
til stille, stemningsrig Sang,
det var, som jeg følte i Barmen
en vaagnende Digtertrang.

Jeg aned fra lave Tue
hin vaagende Kærligheds-Id,
der spænder sin Himmelbue
med Sol over Verden vid,
der Livet højner og klarer,
forgylder dets Drøm og Daad
og peger for Skabningens Skarer
paa Livsgaadens løsende Traad.

Og hvad der i Barnesindet
steg op i Anelsens Skær,
er groet siden i Mindet
og klaret i Livets Færd:
at Livet, trods hver en Skranke,
naa’r Fyldest for højeste Krav,
naar kun dets højeste Tanke
udmunder i Kærligheds Hav.
</body>
</poem>

<poem id="nielsenz2017100705">
<head>
   <title>Vor Rigdom</title>
   <firstline>Tit er det lidt skralt med Kaarene</firstline>
   <source pages="16"/>
   <quality>korrektur1,kilde,side</quality>
</head>
<body>
Tit er det lidt skralt med Kaarene,
hvad angaar Klæder og Mad,
dog rige vi blev med Aarene,
I kan vel gætte paa hvad?

Naar Morgenen kaster paa Ruderne
sit lyse, straalende Skær,
da bliver der Liv mellem Puderne
i Kamret, hvor Rigdommen er.

Da røres til Kvidren Tungerne
og Arme og Ben til Leg.
Hvem tror I, der glædes ved Ungerne?
Det gør vor Mor og jeg.
</body>
</poem>

<poem id="nielsenz2017100706">
<head>
   <title>Jeg kendte en Præst -</title>
   <toctitle>Jeg kendte en Præst</toctitle>
   <indextitle>Jeg kendte en Præst</indextitle>
   <firstline>Jeg kendte en Præst, der ofte talte</firstline>
   <source pages="17"/>
   <quality>korrektur1,kilde,side</quality>
</head>
<body>
Jeg kendte en Præst, der ofte talte
til Sognets Bønder om Dødens Gru.
Ak — Synerne, som han for Øjnene malte,
som oftest glemtes i samme Nu.

Saa døde han selv og blev gemt i Mulde
i Embedsdragten, velsignet, begrædt.
— Der siges, at Følget gyste af Kulde,
da Graven var dækket af Kransenes Net.

Der laa han i Dybet — i Kjolen og Kraven -
med hule Øjne, saa tavs som en Sten,
og prækede for dem om Døden og Graven,
saa Talen gik dem til Marv og Ben.
</body>
</poem>

<poem id="nielsenz2017100707">
<head>
   <title>I Marken</title>
   <firstline>Jeg sidder her og gætter paa</firstline>
   <source pages="18"/>
   <quality>korrektur1,kilde,side</quality>
</head>
<body>
    Jeg sidder her og gætter paa,
    hvor Lærkesangen klinger.
    Jeg signer dig, du Sanger graa,
    du Himlens glade Ringer.
    Men i min Glæde blandes Ve,
    thi jeg kan kun din Flagren se
men ikke mer din klingre Jubel høre.

    Jeg lukker mine Øjne til
    og sænker ned min Hage.
    Da vælder frem et Lærkespil
    med Toner uden Mage.
    Og Rugen staar saa grøn og fin,
    og Vaarens hele Fryd er min,
og Lærker synger, jubler alle Vegne.

    Saa hæver jeg igen mit Blik,
    men jeg kan ikke høre.
    Dog Gud ske Tak for den Musik,
    der fandt en Gang mit Øre!
    Du Himlens Sanger, lys og from,
    syng Verden glad, bryd dig ej om,
at der er en, hvis Øjne bliver vaade.
</body>
</poem>

<poem id="nielsenz2017100708">
<head>
   <title>I mange kære lyse smaa -</title>
   <toctitle>I mange kære lyse smaa</toctitle>
   <indextitle>I mange kære lyse smaa</indextitle>
   <firstline>I mange kære lyse smaa</firstline>
   <source pages="19"/>
   <quality>korrektur1,kilde,side</quality>
</head>
<body>
I mange kære lyse smaa,
som jeg og eders Moder saa
en efter en i Døden glide,
som vandred ind i Gravens Nat
med en Buket i Haanden sat
og Smil om eders Kinder fine, hvide.

Slog op I jeres Øjne blaa
i Lys, som ingen Øjne saa
her i det dunkle Hjem i Støvet?
Jeg tror det; men jeg sikkert ved,
at I blev pyntet og lagt ned
af to, som var saa inderlig bedrøvet.

Men Kilder frem i Brystet
brød en efter en ved eders Død,
og højere blev vore Stjernenætter.
I mange kære lyse smaa,
I drog saa sært, naar vi jer saa
i Flok os vinke med de smaa Buketter.
</body>
</poem>

<poem id="nielsenz2017100709">
<head>
   <title>Jeg stod ved din Grav -</title>
   <toctitle>Jeg stod ved din Grav</toctitle>
   <indextitle>Jeg stod ved din Grav</indextitle>
   <firstline>Jeg stod ved din Grav</firstline>
   <source pages="20"/>
   <quality>korrektur1,kilde,side</quality>
</head>
<body>
Jeg stod ved din Grav og saa paa din Kiste,
mens Afskeds-Salmen henover den klang,
og alt som Flokken med frejdig Sang
Lyset i Hjemmet deroppe priste,
<i>mit</i> Hjem i Mørke for mig sig viste.

Syg var jeg — min Flok blev tyndet og tyndet - -
en Bøn om Følge fra Læben lød;
men midt i Bønnen du Standsning bød:
,,Vort Barn derhjemme paa Sygdoms-Hyndet!''
— Da skønnede jeg, at jeg havde syndet.

Og som saa ofte du atter mig lærte,
hvad Kraft der vokser af Kærligheds Bud.
Jeg syntes, du gav mig et Haandtryk: ,,Hold ud!''
Og som ved et Kys du dæmped min Smerte
og aandede Kræfter ind i mit Hjerte.
<nonum><small>(1887)</small></nonum>
</body>
</poem>

<poem id="nielsenz2017100710">
<head>
   <title>Solen er borte -</title>
   <toctitle>Solen er borte</toctitle>
   <indextitle>Solen er borte</indextitle>
   <firstline>Solen er borte — ak Mulm og Gys</firstline>
   <source pages="21"/>
   <quality>korrektur1,kilde,side</quality>
</head>
<body>
Solen er borte — ak Mulm og Gys
Lyset og Livsvældet lammer.
Glimtende Stjerner, I klare Lys,
Mulmets besejrende Flammer,
skin I nu ind i mit Kammer!

Minder! I er mine Stjerner smaa,
tindrende Lys i mit Øde;
eder min Sol jo har skinnet paa,
og som I ler mig i Møde,
end ved dens Straaler I gløde.

Send mig som Sirius lyse Vink,
naar om mit Sind det er skyet!
Giv mig i skiftende Farveblink
Kærligheds-Lykken fornyet,
lysrig som Venus i Gryet!

Hold eder rene paa Sjælens Grund
til op imod Morgenrøden!
Straal for mit Blik i min sidste Stund,
bland jer med Farvernes Gløden
med Haabet, det store, i Døden.
</body>
</poem>

<poem id="nielsenz2017100711">
<head>
   <title>Tit naar jeg sidder ene -</title>
   <toctitle>Tit naar jeg sidder ene</toctitle>
   <indextitle>Tit naar jeg sidder ene</indextitle>
   <firstline>Tit, naar jeg sidder ene i mit Kammer</firstline>
   <source pages="22"/>
   <keywords>sonnet</keywords>
   <quality>korrektur1,kilde,side</quality>
</head>
<body>
Tit, naar jeg sidder ene i mit Kammer
og ser paa Billedet, som for mig hænger:
hvorledes Loke sig i Kvaler krænger,
mens Lænken om hans Arm og Ankler strammer,

hvordan hans Hustru, hidkaldt ved hans Jammer,
sig over Klippen frem med Skaalen trænger,
opfanger Ormens Gift og bort den slænger,
saa kun en enkelt Dryp hans Hjerte rammer,

da tænker jeg paa dig, min dyrebare,
trofaste Viv, som Hjælp og Trøst mig bragte,
hver Gang jeg vaanded mig i Tvivlens Snare.

<i>Din</i> Glæde var: <i>min</i> Sorg og Nød at magte,
for Smertens Draabefald min Sjæl at spare,
— o Tak for hver en Stund du Skaalen rakte!
</body>
</poem>

<poem id="nielsenz2017100712">
<head>
   <title>Før og nu</title>
   <firstline>Tiende Trin i flyvende Dage</firstline>
   <source pages="23"/>
   <quality>korrektur1,kilde,side</quality>
</head>
<body>
Tiende Trin i flyvende Dage,
Glød i det unge, strømmende Blod,
Vellyd for Øret og Lys uden Mage,
vandrige Kilder for Livshaabets Rod,
higende Mod efter Sukket og Sygen,
bankende Blod efter Hagelvejrsbygen,
Farer, der trued, men aldrig kyste —
    skabt som paa ny
    hvert rødmende Gry
— Herre, min Gud, hvor din Sol da lyste!

Slæbende Trin i dræbende Døgne,
aarelang Sot i Nerver og Mod,
lukkede Øren og svigtende Øjne,
tørlagte Lejer for tørstende Rod,
blødende Sind efter Dage saa trange,
glødende Kind efter Nætter saa lange,
Længsel og Søgen og Suk uden Ende,
    Bønner om Fred,
    ak — Kamp i dens Sted!
— Herre, min Gud, hvor din Sol kan brænde!
</body>
</poem>

<poem id="nielsenz2017100713">
<head>
   <title>Skønt du forlængst mig har forladt -</title>
   <toctitle>Skønt du forlængst mig har forladt</toctitle>
   <indextitle>Skønt du forlængst mig har forladt</indextitle>
   <firstline>Skønt du forlængst mig har forladt</firstline>
   <source pages="24"/>
   <quality>korrektur1,kilde,side</quality>
</head>
<body>
Skønt du forlængst mig har forladt,
jeg grant endnu dig skuer;
du har endnu ved Dag og Nat
din Gang i mine Stuer.

Du møder med de bedste Raad
min Spørgen og min Famlen,
du peger, naar min Kind er vaad,
paa Korset og paa Skamlen.

Du ser mig dybt i Sjælens Grund,
med Haanden om min Nakke,
forædler mine Tankers Fund
og kaster bort hver Slagge.

Din Aand med sælsom Herskermagt
min Tanke varlig tugter
og styrker den, naar den forsagt
gør Stands ved Tvivlens Slugter.

Jeg retter mig i Glød og tror,
jeg ser dig for mig stande.
- - Saa lægger jeg min Arm paa Bord
og bøjer ned min Pande.
</body>
</poem>

<poem id="nielsenz2017100714">
<head>
   <title>Modning</title>
   <firstline>Du modnes, min Far</firstline>
   <source pages="25"/>
   <quality>korrektur1,kilde,side</quality>
</head>
<body>
,,Du modnes, min Far!'' det lyder i Kor
fra Venner, som selv er grønne forinden.
,,Du skal kun holdes en Smule til Vinden,
at Kærnen kan fastnes og vorde stor.''

Besynderligt nok: de Venner tro,
som selv har gaaet i sorte Klæder,
de tier og trykker min Haand og græder,
imens de andre sig modne kro.
</body>
</poem>

<poem id="nielsenz2017100715">
<head>
   <title>Hver Aften, naar jeg sidder lunt -</title>
   <toctitle>Hver Aften, naar jeg sidder lunt</toctitle>
   <indextitle>Hver Aften, naar jeg sidder lunt</indextitle>
   <firstline>Hver Aften, naar jeg sidder lunt</firstline>
   <source pages="26"/>
   <quality>korrektur1,kilde,side</quality>
</head>
<body>
Hver Aften, naar jeg sidder lunt
med Børnene, og Kulilds-Luen
op ad Klaveret gløder brunt
og slynger Lysglimt ud i Stuen,
jeg ser igen, hvordan din Haand
ved Ovnens Halvlys Skygge kaster,
og Stuen fyldes med din Aand
ved Slaget paa de hvide Taster.

Da mærker jeg mit gamle Hang
til Leg og Dans og kaade Nykker.
De gamle Valserytmers Klang
i mine Tankers Vævning rykker.
,,Hvad er det, Far?'' — ,,Aa, ingenting.''
— Jeg læner stille mig tilbage,
og Tonerne gør brat omkring
og former sig til sorgtung Klage.

Hin drømmebundne Poesi
i ,,Længselsvalsen''s Tonestrømme,
hint tunge, bløde Trylleri
bag ,,Hjemve''-Klagens Bønner ømme
— alt, hvad der længst er tonet bort,
en Drømmehimmel om mig hvælver,
imens en graadfyldt Moll-Akkord
igennem Hjertets Gange skælver.
</body>
</poem>

<poem id="nielsenz2017100716">
<head>
   <title>Fest</title>
   <firstline>En Gang jeg var en Yngling</firstline>
   <source pages="27-28"/>
   <quality>korrektur1,kilde,side</quality>
</head>
<body>
En Gang jeg var en Yngling
    med Uro i Blodet,
som Folen let og spændig,
    som Skovbækken kæk,
— nu sidder jeg her
    med en Støtte ved Ho’det
og læser gamle Breve
    med bleggulnet Blæk.

Jeg ser mig selv og hende
    — hvordan jeg var i Vinden,
hin Aften, da det bruste
    med Elskov i min Aand,
jeg ser hendes Famlen
    og Blodet i Kinden,
og Taarens Gyldenstænk,
    da hun gav mig sin Haand.

... Hvor var du frisk og fager
    hvor dejlig at skue,
med Myrten paa Haaret,
    med Rosen paa Barm!
Hvor straalede der Lykke
    af mine Øjnes Lue,
da ned ad Kirkegangen
    du gik ved min Arm!

Nu sidder jeg her
    med en Støtte ved Ho’det
og stævner Alfer ind
    til en festlig Nattedans.
Mit Øjes Glans er borte,
    og koldt rinder Blodet,
kun Mindet end kan ildne
    min sluknende Sans.

Jeg stævner Alfer sammen
    til Festdans i Aften
— det er vort Fæstensgilde,
    du kære, dit og mit
men ene jeg sidder
    ved Festen i Aften,
og vaadt er mit Øje,
    det er det saa tit.
</body>
</poem>

<poem id="nielsenz2017100717">
<head>
   <title>Guds Tugt</title>
   <firstline>Jeg ved det, Gud, jeg trænger til din Tugt</firstline>
   <source pages="29-30"/>
   <quality>korrektur1,kilde,side</quality>
</head>
<body>
Jeg ved det, Gud, jeg trænger til din Tugt,
den vækker mig, naar jeg din Haand vil slippe.
Tit bli’r mit Hjerte haardt og vild dets Flugt,
derfor du stundom maa dets Svingfjer klippe.

Jeg ved, du tugter ej med Hævn og Harm,
du elsker mig trods Syndens vilde Lyster;
jeg ved, din Kærlighed er rig og varm,
ja varmest, naar du mest mig gennemryster.

Og dog — hver Gang dit Revserblik mig naar,
hver Gang jeg under Tugteraaget prøves,
det tykkes mig, din Haand den er saa haard,
og trykker stærkere, end det behøves.

Vel er min Bøn: ,,O Gud, <i>din</i> Vilje ske!''
saa ofte under frejdig Tro opstegen;
men tit, naar jeg din Vilje faar at se,
jeg mærker, at jeg mente dog <i>min egen.</i>

Da vakler jeg; jeg ved jo, <i>du</i> har Ret,
at alt du for mig paa det bedste mager;
jeg ved, du tager paa mig mildt og let,
det er kun mig, der uden Aarsag klager.

O, lær mig ret at ville, hvad <i>du</i> vil,
hold Troens Vinge oppe, naar den daler!
O, tugt mig kun, men giv mig Naade til
at bøje mig og tie, naar du taler!
</body>
</poem>

<poem id="nielsenz2017100718">
<head>
   <title>Der lå en Ø -</title>
   <toctitle>Der lå en Ø</toctitle>
   <indextitle>Der lå en Ø</indextitle>
   <firstline>Der laa en Ø i Kimingen gemt</firstline>
   <source pages="31"/>
   <quality>korrektur1,kilde,side</quality>
</head>
<body>
Der laa en Ø i Kimingen gemt,
jeg saa den saa tit over Søen,
og hver Gang til Undren min Sjæl blev stemt
ved Glansen, der stod over Øen.

Omsider jeg naa’de derud en Gang,
men Glansen ej mer var til Stede;
jeg saa et Par Vrag mellem Stene og Tang
og to gumlende Faar paa en Hede.

Og siden har Øen for mig ligget hen
saa øde, saa fattig i Søen;
Gud give, jeg skuede Glansen igen,
— den dejlige Glans over Øen!
</body>
</poem>

<poem id="nielsenz2017100719">
<head>
   <title>Spænd ud dine Vinge</title>
   <toctitle>Spænd ud dine Vinge</toctitle>
   <indextitle>Spænd ud dine Vinge</indextitle>
   <firstline>Spænd ud din Vinge, min Tankes Ravn</firstline>
   <source pages="32-33"/>
   <quality>korrektur1,kilde,side</quality>
</head>
<body>
Spænd ud din Vinge, min Tankes Ravn,
flyv over de døde Stemningers Vande!
Jeg gaar som i Taage fra Stavn til Stavn
og ser over Arkens Rande,
    med Længsler og Savn,
der ulmer i Døs og Drøm
        som en rygende Tande.

I Glimt den Tanke har stundom skudt
sig op i Sjælen: en Havn dig venter.
Da løfter jeg Blikket et flygtigt Minut
og Lysning for Sindet henter
    af Solstraaler, brudt
i Regnbueskær over Skov,
        over græsgrønne Skrænter.

Ak, Buen forsvinder, mit Blod er træt,
jeg saa af bristende Øjne for mange.
Og dog — og dog — med Livstrangens Ret
mit Hjerte kræver en Spange,
    et Landgangsbræt
til Kysten, hvor Livet har Lyd
        som en Sommerstorms Sange.

Spænd ud din Vinge, min Tankes Ravn,
flyv over de døde Stemningers Vande
og find mig et Steds paa Højden en Havn!
     Da skal jeg en Højtidsdag lande
og tænde en Bavn med Blus i Skyen
        af Hjerte-Lovprisningens Brande!
</body>
</poem>

<poem id="nielsenz2017100720">
<head>
   <title>I Stormen</title>
   <firstline>Flammede Himlen, skælvede Jord</firstline>
   <source pages="34"/>
   <quality>korrektur1,kilde,side</quality>
</head>
<body>
Flammede Himlen, skælvede Jord,
aldrig ræddedes Vikingeskaren;
    Brødre af Tor —
skulde de blegne i Faren!

Tor er borte, Hedningens Blod
adledes længst af Alterets Kande;
    Hedningens Mod —
har vi end <i>det</i> om Lande?

End har vi Farer og truende Kaar,
skønt borte er Ran og Dybets Vætter,
    Kampen end staar:
I vort Bryst er der Uvejrsnætter.

Tusinder kæmper foruden Frist,
Stormene suser, og haard er Tiden;
    Brødre af Krist -
skulde <i>vi</i> blegne i Striden?
</body>
</poem>

<poem id="nielsenz2017100721">
<head>
   <title>Moses paa Nebo</title>
   <firstline>Mens Lovsangen nede fra Lejren gaar</firstline>
   <source pages="35-36"/>
   <quality>korrektur1,kilde,side</quality>
</head>
<body>
Mens Lovsangen nede fra Lejren gaar
i Ringe hen over Moabs Sletter,
Guds Tjener stille paa Bjærget staar
og undrende Blikket mod Kanaan retter.

Forude ligger et Synernes Hav,
Forjættelsens Maal han henrykt skuer,
han ænser ej Varsel om Død og Grav,
Livsgløden varmt i hans Øje luer.

Dets Sekraft vokser, i Blik paa Blik
han favner Landet, dets Skønhed nyder
— hint Land, der Frugtbarheds Fylde fik,
saa Mælk og Honning i Dale flyder.

Fjernt Solstraalen spiller paa Havets Felt,
Bjærgtoppene blaaner bag Morbærlunde,
kækt højner sig Terebintens Telt
imellem Palmernes Vifter runde.

Og gennem Dale med Blomsterflor,
med Figenpragt og Olivenskove
sig bugter Vildbækkens Sølversnor
og iler mod Jordans grønlige Vove.

Ad sollyse Skrænter sig Ranken snor
med dunkle, svulmende Drueklynger,
langs Engen rødner Granatens Flor,
og Fiskerbaaden paa Floden gynger.

Vidunderlige, velsignede Land,
hvor Abraham, Isak og Jakob blunde,
hvor Israels Slægt, utallig som Sand,
en Stortid paa Fædrenes Grav skal grunde!

... Da aander Jehova paa hans Kind,
han segner med Dødens Segl paa sin Pande;
men Aanden sig svinger mod Himmeltind,
hvor Abraham, Isak og Jakob stande.

Men nede fra Lejrens Telte klang
en Sørgesalme, en stille Klage;
nu skønnes det, da han har endt sin Gang,
han var en Høvding fast uden Mage.

Velsignet hviler han i sin Grav,
og længe gaar i de stille Nætter
den dybe Folkesorgs Tonehav
med gribende Klang over Moabs Sletter.
</body>
</poem>

<poem id="nielsenz2017100722">
<head>
   <title>Den gode Hyrde</title>
   <firstline>Der vandrer en Hyrde omkring paa Jord</firstline>
   <source pages="37-38"/>
   <quality>korrektur1,kilde,side</quality>
</head>
<body>
Der vandrer en Hyrde omkring paa Jord
de vildfarne Sjæle at finde og fange;
han finder Alverden omkring deres Spor
— af vildfarne Sjæle er der saa mange.

Han søger efter det bortkomne Lam
i Tvivlens Ørken, i Sorgens Huler,
hvor Hjerterne banker af Anger og Skam,
og Angsten i mørke Kroge sig skjuler.

Han søger ved Hovmodets ludende Fjæld,
paa Prøvelsens vilde, tornede Skrænter,
han søger ved Nydelsens fristende Væld,
hvor mangen en Sjæl sin Dødssot henter.

Han søger ved Ungdommens Larm og Brus,
hvor Glæden tit kræver Fortvivlelsens Renter,
han søger i Gamlingens ensomme Hus,
hvor Døden sidder paa Tærsklen og venter.

Og hvert vildfarende Lam, han ser,
han løfter paa Skulder med nænsomme Hænder,
og Himmerigs Skarer jubler og ler,
naar hjem til Hjorden han med det vender.

- - Ak, vi er nok <i>alle</i> vildfarne Lam,
mens her gennem vildsomme Dale vi drage,
vi bliver saa ofte borte for ham,
maa atter og atter bæres tilbage.

Du gode Hyrde, hjælp du min Sjæl
Vildfarelsens Kilder i Dybet at stoppe!
Du bar mine Synder, o bær du mig selv,
<i>mig selv</i> en Gang til Hjorden deroppe!
</body>
</poem>

<poem id="nielsenz2017100723">
<head>
   <title>Langfredag</title>
   <firstline>Kan du fatte Dagens Gaade</firstline>
   <source pages="39-40"/>
   <quality>korrektur1,kilde,side</quality>
</head>
<body>
Kan du fatte Dagens Gaade,
Kampen paa hin fjerne Val?
Kan du fatte Dagens Naade,
købt ved Blod og Dødsens Kval?

Famler ej i Mulm din Tanke
midt i Hobens vilde Lag?
Ved du: <i>du</i> var med at banke
Sømmet i hans Kors i Dag?

Han, som Kronens Torneramme
bar om blodig Lok til Spot,
bar <i>din</i> Blodskyld med det samme,
arme Hjerte, <i>tro</i> det blot!

<i>Det</i> er Dagens store Gaade:
du gav Haan og Død og Tab,
han gav Kærlighed og Naade,
rev dig ud af Dødens Gab.

Men kun <i>Troen</i> dig forlener
Liv og Sejr til evig Tid;
det er Hjerterne, han mener,
naar han siger: ''Kommer hid!''

Kend <i>din</i> Afmagt, svage Hjerte,
lyt til Naadens Klokkelyd!
Dø med ham i Fredagssmerte,
vaagn med ham i Søndagsfryd!
</body>
</poem>

<poem id="nielsenz2017100724">
<head>
   <title>I Høibjærgene</title>
   <firstline>Jeg steg og steg mod Bjærgets Top</firstline>
   <source pages="41"/>
   <quality>korrektur1,kilde,side</quality>
</head>
<body>
Jeg steg og steg mod Bjærgets Top
ad Gemsens vilde Sti.
Længst Dalens Tummel var hørt op
og Fuglens Sang forbi.

Snart svandt og Solens sidste Glød,
den sidste Blomsterduft;
dybt nede Byen laa som død
i Aftnens Taageluft.

Og Top ved Top i Nattens Fred
med Sne- og Isdragt stod;
det var, som Kulde, Ensomhed
jog Rædsel i mit Blod.

Da standsed ved et Kors jeg brat
nær Afgrundsrandens Arm
- hvor blev jeg i den øde Nat
med et da glad og varm!

</body>
</poem>

<poem id="nielsenz2017100790">
<head>
   <title>Fader -!</title>
   <toctitle>Fader</toctitle>
   <indextitle>Fader</indextitle>
   <firstline>Naar vi som Børn, med Øjets Glans fornyet</firstline>
   <source pages="42-43"/>
   <quality>korrektur1,kilde,side</quality>
</head>
<body>
Naar vi som Børn, med Øjets Glans fornyet,
slog op vort Vindue, hilsende paa Gryet,
og sendte op et Fadervor fra Stuen
— hvor stod da Himlen høj, hvor blaaned Buen!

Vi fatted Ordet ej om Verdenssukket,
thi Edens Laage var jo <i>ikke</i> lukket:
Se, hvor den skønne Jord i Lys sig bader,
og tifold Lys der er jo hos Gud Fader!

Vi tror endnu, trods Suk, paa Havens Lykke,
vi var derinde jo et lille Stykke,
hver Gang i Stue og i Stolestader
vi følte Fljerteslaget hos vor Fader.

Naar Tanken sig har syslet mørk og svimmel
med Verdenslove og Systemers Vrimmel,
da er der ét: vort Barnetilraab ,,Fader!''
der klarer alt, trods Gaaders Myriader.

Kan ret du aande ud i Fadernavnet,
ved aabent Vindue, Sorgen, Hjertesavnet,
da lukker Morgenlys du ind i Stuen,
da højnes Himlen, og da blaaner Buen.

At føle sig som Barn for Gud i Aanden
og mærke paa sit Hoved Faderhaanden,
det er at skælve under Lykkedaaben,
det er at skue Laagen evig aaben.
</body>
</poem>

<poem id="nielsenz2017100725">
<head>
   <title>Vi har Kirker, Bedesale -</title>
   <toctitle>Vi har Kirker, Bedesale</toctitle>
   <indextitle>Vi har Kirker, Bedesale</indextitle>
   <firstline>Vi har Kirker, Bedesale</firstline>
   <source pages="44"/>
   <quality>korrektur1,kilde,side</quality>
</head>
<body>
Vi har Kirker, Bedesale,
alle ved om Gud Besked,
mange dog om Gud kun tale,
naar de slynger ud en Ed.

I, hvem Herrens Navn har rystet,
saa det dybt i Knæ jer tvang,
medens Angsten greb i Brystet
— I har følt dets stærke Klang.

I, hvis Sjæl har lønlig glødet
takfyldt i hans Naades Favn,
I har salig følt ved Mødet:
mildere er intet Navn.

Om jeg vakler, om jeg halter,
om jeg skal paa Gløder gaa,
Herre, lad dit lille Alter
evig i mit Hjerte staa!
</body>
</poem>

<poem id="nielsenz2017100726">
<head>
   <title>Jeg beder Naadens Gud -</title>
   <toctitle>Jeg beder Naadens Gud</toctitle>
   <indextitle>Jeg beder Naadens Gud</indextitle>
   <firstline>Jeg beder Naadens Gud i Løn saa tit</firstline>
   <source pages="45"/>
   <quality>korrektur1,kilde,side</quality>
</head>
<body>
Jeg beder Naadens Gud i Løn saa tit:
,,Und mig, naar Lyset paa det sidste brænder
at se et elsket Aasyn nær ved mit
og føle Tryk af varme, gode Hænder!

Jeg beder tiest dog, at han, som gik
med Dødens store Angst hin Nat i Haven,
maa staa mig nær og minde ved sit Blik
om Glansen Paaskemorgen over Graven.

Bo, Jesus, under mit og mines Tag,
lys op, naar mørkt det bliver i Alkoven,
og følg mig paa den store Flyttedag
til et af dine mange Rum foroven!
</body>
</poem>

<poem id="nielsenz2017100727">
<head>
   <title>Efter Sorgen</title>
   <firstline>Naar Sorgen, den dybe, er sagtnet hen</firstline>
   <source pages="46"/>
   <quality>korrektur1,kilde,side</quality>
</head>
<body>
Naar Sorgen, den dybe, er sagtnet hen,
og endt er den tunge Klage,
vi bliver ej atter de samme igen,
thi noget bliver tilbage.

Tilbage bliver det dybe Blik,
det fine, lyttende Øre
og inderst en stille Kirkemusik,
som Gud og vi selv kan høre.
</body>
</poem>

<poem id="nielsenz2017100728">
<head>
   <title>Smaavers</title>
   <firstline>Med andres Briller kan vi mange Gange</firstline>
   <source pages="47"/>
   <quality>korrektur1,kilde,side</quality>
</head>
<body>
Med andres Briller kan vi mange Gange
ej af et Bogstav se det mindste Skimt;
men se med andres Øjne lykkes mange,
især ved blanke Kroners Sølverglimt.

---

        Uartige Poder,
som altid teer sig paa uvorn Vis,
leder ens Tanke hen paa et Ris,
at sige til Brug til — Fader og Moder.

---

Vi har vel alle gemt i vort Bryst
et Barn, der kan juble og sjunge;
men jeg maa tilstaa som ærlig Mand,
        at mit
        er tit
    en uartig Unge.

---

<nonum><small>(Lægens Nytaarsbøn.)</small></nonum>
Forskaan mit eget Hjem for Sot, o Gud,
og lad mig blive hentet dygtig ud!
</body>
</poem>

<poem id="nielsenz2017100729">
<head>
   <title>Mod Efteraar</title>
   <firstline>Drømme om bortvejret Sommerfærd</firstline>
   <source pages="48"/>
   <quality>korrektur1,kilde,side</quality>
</head>
<body>
Drømme om bortvejret Sommerfærd
jeg tavs i Skovene vanker.
Tungsindig i Aftenens blegrøde Skær
sig vugger Bladenes faldende Hær
og mine henvisnede Tanker.

Jeg hører i Aanden alt Maagernes Skrig
og Blæstens November-Koraler,
jeg hører Brølet fra Hav og Vig
og Smældet af Regnskærm og Kjoleflig,
og Kragen, der arrigt galer.

Jeg hører Sukket fra Bøg og Gran,
naar koldt det har stormet og regnet,
Med Gys liden Egern gemmer sit Ran,
paa Marken bløder den vilde Fasan,
og Bærrene raadner i Hegnet.

Du præker, Natur, foruden Svig
om Livet, der visner og slukkes.
Mit Hjerte er dig i Ærlighed lig,
det skælver under sin Efteraars-Krig,
mens Kræfterne plukkes og plukkes.
</body>
</poem>

<poem id="nielsenz2017100730">
<head>
   <title>Vend tilbage -</title>
   <toctitle>Vend tilbage</toctitle>
   <indextitle>Vend tilbage</indextitle>
   <firstline>Vend tilbage, gæst mig atter</firstline>
   <source pages="49"/>
   <quality>korrektur1,kilde,side</quality>
</head>
<body>
Vend tilbage, gæst mig atter,
rige Barnefantasi,
du, som gav mig Sol og Syner,
varmede som Blus af Klyner,
stod i Drømme selv mig bi!

Ak, jeg sukker, ak, jeg savner,
vender Blikket træt mod Jord.
Rør mig let med Under-Staven,
vis mig om i Lykkehaven,
hvor Forsonings-Urten gror.

Vend tilbage, ung og frodig,
gør mig munter, gør mig vred!
Ring med Klokker, spil med Bolde
lær min Tanke at slaa Volte,
gør mig glad og ung og hed!
</body>
</poem>

<poem id="nielsenz2017100731">
<head>
   <title>De lyse Nætter</title>
   <firstline>Nu er der Lys i Luften, fra Sol har tabt sin Glans</firstline>
   <source pages="50"/>
   <quality>korrektur1,kilde,side</quality>
</head>
<body>
Nu er der Lys i Luften, fra Sol har tabt sin Glans,
til atter Sol i Øst sig vaagen letter,
og Rørfuglen synger til Engpigens Dans;
for Leg og Toner er de lyse Nætter.

Tavs lyttende paa Toften staar Bonden og hans Viv,
af fjerne Toner Gisninger sig fletter,
og stærke Minder vaagner fra Ungdoms fjerne Liv,
for lyse Minder er de lyse Nætter.

Og Ungmøen silde fra Vinduet ser,
hvor Angen driver over Dal og Sletter,
kun svagt de Stjerner lyser, men hendes to desmer,
for Drøm og Undren er de lyse Nætter.

Viol og Mjødurt byder i Duft saa rig en Skænk,
og Kløveren i Duggens Bad sig tvætter;
i Skoven sidder to paa hver eneste Bænk;
for Duft og Hvisken er de lyse Nætter.
</body>
</poem>

<poem id="nielsenz2017100732">
<head>
   <title>Længsler</title>
   <firstline>Ene i det aarle Gry</firstline>
   <source pages="51"/>
   <quality>korrektur1,kilde,side</quality>
</head>
<body>
Ene i det aarle Gry
drager jeg til Søs i Tanken,
stævner ud mod Kyster ny
med min Bøn og Hjertebanken.

Alt det Liv, jeg længes mod,
former sig bag Sommertaagen.
Om jeg midt i Synet stod
— gode Gud, hvor blev jeg vaagen!

Men kun Ønskets skjulte Strøm
naa’r sit Maal igennem Disen,
al mit Væsens Glød og Drøm
bli’r kun Suk i Morgenbrisen.

Og dog kaster disse Skimt
af en Trylleverdens Egne
over Sjælen Farveglimt,
som ej viskes eller blegne.

Dybe Udve, morgenhed,
hold dig frisk paa mine Veje,
skift ej med hin døde Fred,
som er mætte Sjæles Eje!
</body>
</poem>

<poem id="nielsenz2017100733">
<head>
   <title>Skoleskovtur</title>
   <firstline>Naar Bøgen i Vaar sig lukker foroven</firstline>
   <source pages="52-53"/>
   <quality>korrektur1,kilde,side</quality>
</head>
<body>
Naar Bøgen i Vaar sig lukker foroven,
og Solstraalen hopper paa Grene og Stilke,
saa Ribberne lyser i Bladenes Silke,
da gaar jeg med hele min Skole i Skoven.

Og Skolen er mine Tankers Vrimmel,
en Skare af tynde, forlæste Drenge,
der dorske hang over Bordet længe,
og sukkede op mod Guds blaanende Himmel.

Bevares, hvor Knægtene da gør Øjne! 
Systemer og Regler og hvad de lærte,
Paroler i Ord, Paroler i Sværte
— vips, alle med et er i Luften fløjne.

Ej ej, for alt det nye, de møder
i Bygningsformer, i Billeder, Sange,
den Jubel, der jodler i Haller og Gange,
det ildnende Liv, der i Lysfaldet gløder ....

De kølige Blade mod Kinden de trykke 
og prøver de svajende Gyngers Styrke, 
ta’r Vej ind i Tykningens grønlige Mørke 
og bæver i Løn ved Anelsens Lykke.

De klatrer til Vejrs i de højeste Bøge, 
forfrisker Lunger og Hjerte og Nyre
ved Sollysets Blink og Løvduftens Syre, 
kvidrer som Finker og kukker som Gøge.

Forgæves Mester til Orden maner,
og rent paa Hjemvejen Styret jeg mister,
de smaa ildhuede Idealister
støjer og svinger med lysgrønne Faner.

Og naar jeg atter mig sætter paa Stolen,
da kan det nok være, det mærkes paa Flokken
paa Toner og Tale, paa Svinget af Lokken,
at jeg har været i Skoven med Skolen.
</body>
</poem>

<poem id="nielsenz2017100734">
<head>
   <title>En Sangfugl</title>
   <firstline>En Sangfugl, en lille mismodig en</firstline>
   <source pages="54"/>
   <quality>korrektur1,kilde,side</quality>
</head>
<body>
En Sangfugl, en lille mismodig en,
sig knugede sammen paa Bøgens Gren:
,,Jeg ejer ej Evne, jeg ejer ej Glød,
mit Kald er forfejlet, o gid jeg var død!''

En Krage, en kritisk, men ærlig Krabat,
ta’r fat: ,,Det er bra’, det er bra’, Kammerat! 
Jeg har alt i Skoven gjort vide bekendt,
at tyndt det kun er med dit Sanger-Talent.''

Da rejser den lille sin Nakkes Fjer,
mens haanlig og brydsk til Kragen den ser:
,,Du puster dig op med din Vigtigheds Dunst, 
du har jo ej mindste Forstand paa min Kunst.''
</body>
</poem>

<poem id="nielsenz2017100735">
<head>
   <title>Voksen</title>
   <firstline>To unge Venner, Hund og Kat</firstline>
   <source pages="55"/>
   <quality>korrektur1,kilde,side</quality>
</head>
<body>
To unge Venner, Hund og Kat, 
ved Huset legede Tagfat
med Spring og Hop og Løjer.
Som friske, uskyldsglade Børn
de piler rundt om Plænens Tjørn 
og herlig sig fornøjer.

Med et gaar Legen rent i Staa,
en fremmed Pudel, vild og raa,
i Spring sig nærmer Huset.
Da krummer Mis sin Ryg med Kraft, 
og som et laaddent Vimmelskaft
den staar en Stund i Gruset.

,,Vov vov!'' den store buldrer vred, 
,,Vov vov!'' den lille gnægger med
— det blev en blodig Boksen. 
I dette Lag ej Venskab hjalp, 
den lille blev med et fra Hvalp 
en Køter raa, men — voksen.
</body>
</poem>

<poem id="nielsenz2017100736">
<head>
   <title>Embedsiver</title>
   <firstline>Mod hver en Vogn, der ruller rask</firstline>
   <source pages="56"/>
   <quality>korrektur1,kilde,side</quality>
</head>
<body>
Mod hver en Vogn, der ruller rask,
er Mops paa Spring med Bram og Brask,
med rejste Børster hyler han og skænder. 
Ej allermindste Udyd sker,
og ingen heller Mopsen ser,
skønt rasende han gø’r og viser Tænder.

Saa vender sig ved Vejens Rand
den lille vrede Embedsmand,
ta’r Vej med løftet Nakke ned ad Gaden 
og skæver til et gammelt Faar,
som mygt og angst ved Grøften staar: 
,,Vi har dog Ordenspoliti i Staden!''
</body>
</poem>

<poem id="nielsenz2017100737">
<head>
   <title>Gæs</title>
   <firstline>Med Næbbet skjult i Ryggens Fjer</firstline>
   <source pages="57-58"/>
   <quality>korrektur1,kilde,side</quality>
</head>
<body>
Med Næbbet skjult i Ryggens Fjer 
en Gaaseflok sig hviler.
,,Aa, se hvor kønt!'' Jeg standser glad
og staar en Stund og smiler.

Ej ej, ej ej, da bliver jeg 
med et som rent forstenet: 
op ryger Gasen med et Skrig 
og farer mig i Benet.

Jeg tilstaar ærlig, at lidt vims 
jeg lettede paa Sokken;
men Gasen efter mig i Løb, 
raskt fulgt af Gaaseflokken.

Dog — jeg har gode, lange Ben
og er adræt tillige.
Vips! med et vældigt Hop jeg stod
bag Sognefogdens Dige.

Der stod jeg længe bag en Pil 
og hørte Flokken skælde.
Hu ha! Som jeg blev rakket ned, 
det kan jeg ej fortælle.

Med Halse rakt som Stænger frem 
og vendte mod hinanden
de skræpped op i vilden Sky
med Skældsord og med Banden.

„...En næsvis Slubbert, der med et 
os vækker mod vor Vilje!''
,,En Vagabond, der braser ind 
i en privat Familje!''

Og Gaasefader lover dyrt
i høje, skingre Toner,
at han til sidste Draabe Blod 
vil værge sine Koner.

Han raaber, hviner, hidser helt
sig op i Fyr og Flammer,
og Knæbren rundt omkring ham gaar 
paa alle syv Madammer.

Nu vel, jeg slap for denne Gang 
med et Par bidte Haser;
men siden har jeg haft Respekt 
for gifte Gæs og Gaser.
</body>
</poem>

<poem id="nielsenz2017100738">
<head>
   <title>Spurven</title>
   <firstline>Jeg har holdt af dig, fra jeg var Barn</firstline>
   <source pages="59-60"/>
   <quality>korrektur1,kilde,side</quality>
</head>
<body>
Jeg har holdt af dig, fra jeg var Barn, 
ja før jeg begyndte at stave,
jeg gør det endnu, dit lille Skarn, 
hvor fælt du end plyndrer min Have.

Tit har du mig moret, naar du har tét 
dig lækkert for Stillids og Svale.
Og tit har jeg staaet bag Tjørnen og lét,
naar du sloges med brusende Hale.

En lille forsoren Krabat du er,
ej synderlig pillen med Tøjet,
lidt næsvis, lidt kry i din daglige Færd, 
men altid glad og fornøjet.

Jeg elsker din køjtre Kvidren i Maj,
den minder om Barnets Støjen,
jeg holder selv af din graa Kavaj, 
den minder om Bondetrøjen.

Mest elsker jeg dig, fordi du tro 
dig holder ved Have og Hytte, 
mens Sangerne uden Rist og Ro 
hvert Øjeblik komme og flytte.

Om Somren du sagtens kan være glad, 
men at du ej kommer i Knibe,
naar det om Vintren er trangt for Mad,
det kan jeg ikke begribe.

Vel under dig Bonden en Kærv til Jul 
(endskønt du var slem ved Rugen), 
men den har du pillet, du arme Fugl, 
før du er til Ende med Ugen.

Mest undrer det mig, naar Sne og Vind 
mig selv gør vranten og valen,
at du kan sidde paa sneklædt Pind
og vippe fornøjet med Halen.

Da er det tit, som mit Hjerte vandt 
en Lysning fra højere Sfærer.
Hav Tak, du lille Gaardprædikant, 
for hvad du om Vintren mig lærer!
</body>
</poem>

<poem id="nielsenz2017100739">
<head>
   <title>Haneben</title>
   <firstline>I skulde se vor Hane</firstline>
   <source pages="61-62"/>
   <quality>korrektur1,kilde,side</quality>
</head>
<body>
I skulde se vor Hane,
naar den paa Frierfødder gaar:
Stolt som en Sejersfane
dens Hale op i Luften staar,
sit Bryst den fremad bøjer,
og sirlig knejser Kammens Rand 
— kom bare ej med Løjer
til denne velfriserte Mand.

Forelsket, ja beruset
han stryger som en Tryllegren 
sin Vinge om i Gruset
og tripper rundt med stive Ben.
,,Ho-ho, ho-ho, du skønne,
du, som med Hjertet staar mig nær
du vil min Elskov lønne,
du eneste, som jeg har kær!''

Koket den lille skraber
og hummer sig og stirrer ned.
Tilsidst Hr. Hane taber
sit Taalmod og sin Kærlighed.
,,Ho-ho!'' galant han vender 
sig til en anden Dame hen,
,,du eneste, du kender
min Trofasthed, du søde Ven!''

Se saadan rundt han glider
med Elskovs-Suk den hele Dag, 
og hele Flokken bider
paa Krogen med et sødt Behag. 
,,Ho-ho!'' han ler fornøjet.
— Min Sandten, om jeg kan forstaa, 
hvor I kan gaa i Tøjet,
I dumme, dumme Putter smaa!
</body>
</poem>

<poem id="nielsenz2017100740">
<head>
   <title>Fælles Skæbne</title>
   <firstline>Hjorte sloges i Skoven en Dag</firstline>
   <source pages="63"/>
   <quality>korrektur1,kilde,side</quality>
</head>
<body>
Hjorte sloges i Skoven en Dag,
to vælige Dyr med Grene paa Panden.
Ak ve! — ved de rasende Stød og Slag bl
ev Takkerne filtrede ind i hinanden.

Fnysende gjorde de Spring paa Spring;
men Takkerne holdt som en Hægte og Malle. 
Som rasende tumled de sig omkring,
til Skummet begyndte i Halsen at ralle.

Stod saa og pustede tavse en Tid,
skævende til hinanden i Vrede.
Af Sult de til sidst forglemte al Splid 
og gav sig broderlig til at æde.

Og rolig de fulgtes den hele Dag, 
Skæbnen dem tvang til enig Færden. 
Om Natten de laa under Bøgens Tag 
og sov som de bedste Venner af Verden.
</body>
</poem>

<poem id="nielsenz2017100741">
<head>
   <title>Sønderjylland</title>
   <firstline>Naar bryder du igennem Taagen</firstline>
   <source pages="64-65"/>
   <quality>korrektur1,kilde,side</quality>
</head>
<body>
Naar bryder du igennem Taagen,
du Nytaarstid, med Blus i Sky? 
Jeg ved en Slægt, forpint af Vaagen,
som rede staar med Dannebrogen 
og venter kun paa Festens Gry.

En Slægt, der længe kendte Pisken, 
men aldrig paa sit Haab gav los; 
sank Modet tit til lønlig Hvisken, 
dog rank som Skamlings-Obelisken 
er ,,Kærlighedens stille Trods''.

Tro ej, at Ørnetugten sløver,
tro ej, at Tvang gør Sindet mygt;
et Folk med Tro paa Skjoldets Løver 
kan tie, medens Herren tøver,
men sænker ej sin Pande sygt.

Vel bundne Hænder lidet mægte,
og lidet baader Hadets Brus;
men Hjertets Haab skal ingen knægte, 
dets Troskabsguld er rent og ægte 
som Hornene fra Gallehus.

Et Magtbud kan Traktater ,,rense'',
og Magtbud dele mit og dit;
men Aanden tumles ej med Trense, 
den slaar med Ord og Sang sin Grænse 
og stemmer i sit Kammer frit.

Hold ud, hold ud, trods Men og Skrammer, 
du stærke Slægt, og spejd i Sky!
En Dag, naar Nytaarssolen flammer,
du henter Flaget fra dit Kammer
og aander op i Festens Gry.
</body>
</poem>

<poem id="nielsenz2017100742">
<head>
   <title>Kvinden</title>
   <firstline>Ej spørges om Kvinden fra gyldne Palads</firstline>
   <source pages="66"/>
   <quality>korrektur1,kilde,side</quality>
</head>
<body>
Ej spørges om Kvinden fra gyldne Palads,
ej Kvinden fra Indsidderstue,
vi spørger om Kvinden, der fylder sin Plads, 
hun bære Diadem eller Hue;
om sart eller grov kommer lidet os ved,
naar Hjertet kun slaar paa det rigtige Sted.

Hil Kvinden, som samler i Renhed og Tugt
os tæt under Ildhuens Fane;
som Ynglingens Liv giver Spænding og Flugt
og Manden til Arbejd kan mane,
som fylder med Lykke og Livsmod sit Hjem 
og kalder i Folket det dygtige frem!

Hil Kvinden, som over sin Gryde, sit Garn,
ej Aandslivets Dagværk forglemmer,
som kæmper for Lys og for Luft for sit Barn
og Folkelivets Helse forfremmer!
Hver Kvinde, der nemmed i Alvor sit Kald,
skal signes i Hytte og hyldes i Hal.
</body>
</poem>

<poem id="nielsenz2017100743">
<head>
   <title>Ved den danske Folkehøjskoles 50-Aars Jubilæum</title>
   <toctitle>Folkehøjskolen</toctitle>
   <indextitle>Folkehøjskolen</indextitle>
   <firstline>Sunde danske Skole, Folkets egen</firstline>
   <source pages="67-68"/>
   <quality>korrektur1,kilde,side</quality>
</head>
<body>
Sunde danske Skole, Folkets egen,
    O jævn i Væsen, høj ved Agt og Maal,
spottet for din Ammesnak og Legen,
    bygget under Trængselskaar og Taal!
Hil og Tak Septembervinden vifter
    mod din Tinde ind som aldrig før,
Hil og Tak gaar over Bondens Skifter,
    toner fra Portal og Husmandsdør.

At du stundom fejlet har og famlet,
    saa’ du selv i Ironiens Spejl.
Støt du har dig efter Tugten samlet,
    strøget Fantasier, rettet Fejl.
Men de store Linjer for din Virken
    staar endnu som før og stryges ej:
Ud til danske Hjem og ud til Kirken,
    ud til Lys og Frihed har du Vej.

Glæde har du givet med i Købet
    paa den Viden, som de unge fik,
viklet mangt et lille Jeg af Svøbet,
    vist, hvor Stien til dets Lykke gik;
hævet har du mangen bøjet Nakke,
    tændt i sløve Øjne Tankens Glød,
vist, at Livet skal gaa op ad Bakke,
    op til Udsyn over Grav og Død.

Gud dig være nær i Sol og Storme,
    bygge Fremtids-Vilkaar for dit Værk,
at sig Sjæle i dit Ly kan forme,
    som gør Folkets Leve-Evne stærk!
Slyng som forhen Vagtraab ud i Vrimlen,
    led de unge paa Besøg mod Syd,
kald som før til Kirke, kald til Himlen,
    kald med Ord og Sang som Harpers Lyd!
</body>
</poem>

<poem id="nielsenz2017100744">
<head>
   <title>Ved Indvielsen af Kronprins Frederik og Kronprinsesse Louises Asyl i Ordrup</title>
   <subtitle>14. Aug. 1894.</subtitle>
   <firstline>Der lyder over Jord et Kald</firstline>
   <source pages="69-70"/>
   <quality>korrektur1,kilde,side</quality>
</head>
<body>
I

Der lyder over Jord et Kald:
Værn de umyndige Sjæle,
værn dem, der staar saa let for Fald, 
og dem, der trædes med Hæle!
Hæv Barnets Hage med din Haand, 
se i det klare Øje
og lad <i>din</i> Aand med Barnets Aand
til Frænde-Favntag sig bøje!

I Barnets Bryst du høre vil Klange, 
vidunderlig danned’,
et fint og klingert Klokkespil
med Mislydstoner iblandet,
med tusind Varslers Vekselklang, 
mærket af Drift og Nemme
— her er en Gerning for din Trang: 
de fine Klokker at stemme.

Mod Harmoni gaar Barnets Krav, 
Hjemmenes lønlige Drømme.
Om hvert et Suk, hver Mislyd tav,
— hvor vilde Jubelen strømme!
Kan lidt du lette andres Gang, 
lede mod Lykkens Tinder,
des bedre Harmoni og Klang 
dit eget Klokkespil vinder.


II

Bliv et Hjem, du lyse Bo, 
hvor den unge Skares 
glade, lyse Barnetro
kan for Sot bevares!

Prent i Hjertet Runer ind, 
som til Arnen binder!
Bliv et Hjem for karske Sind 
og for røde Kinder!

Slot og Vraa vil for dit Kuld 
tit i Bønner mødes,
naar af Morgenrødens Guld
dine Ruder glødes.

Bliv et Fristed, hvor de smaa 
kan sig lige ranke,
hvor hver lille Sjæl kan naa 
det, som var Guds Tanke!
</body>
</poem>

<poem id="nielsenz2017100745">
<head>
   <title>Ved Indvielsen af Kong Christian IX og Dronning Louises Asyl i Ordrup</title>
   <subtitle>7. September 1898.</subtitle>
   <firstline>Vi dyrker Myr og Marker, vi odler Hedens Sand</firstline>
   <source pages="71-72"/>
   <keywords>christian9</keywords>
   <quality>korrektur1,kilde,side</quality>
</head>
<body>
I

Vi dyrker Myr og Marker, vi odler Hedens Sand 
— ak, hvordan dyrkes Barnets Hjertebede?
Saa mange Lodder smaa ligger hen i vort Land 
og vorder ved Vanrøgt Myr og Hede.

For mange Arner smaa falder Brødkampen svær,
al Dagens Møje tager Sind og Tanke,
og Barnet, som trods alt ligger Hjertet saa nær, 
tit hjemløst i eget Hjem maa vanke.

Der ligger i de smaa som et slumrende Digt,
de tusind Kræfters Kim til Sommergrøde,
— hvor vilde Slægten vokse, vort Folk vorde rigt, 
om Vilkaar for Væksten vi dem bøde!

Og dybt bag alle Kræfter en Lovsang er gemt, 
en Trang til Tak for Livets Sol at byde,
og kan det lille Bryst ret faa Strengene stemt, 
vil Takken til sene Dage lyde.


II

Hvide Bo paa Bakken, bygt og heget
til et Værk i Pagt med Lys og Luft,
bliv et Hjem saa kært som Barnets eget, 
lyst som Muren, frisk som Markens Duft.

Milde Fosterly bag Lindens Grene, 
bliv et Læ for hver en Spire fin!
Lad dit Stræv i Linjer klare, rene
opad gaa som dine Gavles Trin!
</body>
</poem>

<poem id="nielsenz2017100746">
<head>
   <title>Ved Danmarks Lærerforenings 4. alm. Skolemøde</title>
   <firstline>I Sjælens Dyb, bag Taagers Slør</firstline>
   <source pages="73-74"/>
   <quality>korrektur1,kilde,side</quality>
</head>
<body>
I Sjælens Dyb, bag Taagers Slør,
tykkes vi dunkelt at gemme
et Minde fra en Verden før
med Sang og Farvespils-Bræmme, 
hvor alt til Harmoni var vendt,
Frihed og Retfærd i Gænge,
hvor Lys var over Sindet spændt 
i klare, tindrende Strenge.

Og aldrig blegner Landets Ry, 
Styrke af Mindet vi laaner:
det tabte Land skal vindes paa ny, 
i Fjernhed Kysterne blaaner.
Med Længsel i hver Himmelegn 
spejdes, mens Kuglen sig drejer, 
og det er Slægtens Sundhedstegn, 
at Tro paa Landet den ejer.

Thi Troen er, at Lys er Magt,
Sandhedens sejrende Kæmpe,
at Lys med Broderaand i Pagt 
skal Verdenslidelsen dæmpe,
at Adams Æt en Guddoms-Skat 
huser i skjulte Kamre,
hvoraf, med Lid til Herren sat, 
den selv sin Lykke skal hamre.

Og dæmrer stundom Haabet bort, 
Hjertet dog tror som i Blinde:
Det Lykkens Land, som ej blev vort, 
kan vore Ætlinger vinde.
Og medens Slægtens Fremgangstrop 
ørker de unge Grunde,
i Bryst paa Bryst der aandes op, 
hvor Kræfter før laa i Blunde.

Men naa’r vi Riget aldrig her 
— Landet, vi skuer i Blinde — 
saa kan af Rigets Sol et Skær 
de tusind Arner dog vinde.
Spred Lys, væk Tro, tænd Kærlighed 
lok med en Engels Stemme,
saa naa’r mod Landet vi et Fjed,
det Land, vi aldrig kan glemme.
</body>
</poem>

<poem id="nielsenz2017100747">
<head>
   <title>Ved Danmarks Lærerforenings 5. alm. Skolemøde</title>
   <firstline>Sært taler Verdensaandens Skrift</firstline>
   <source pages="75-76"/>
   <quality>korrektur1,kilde,side</quality>
</head>
<body>
Sært taler Verdensaandens Skrift 
fra Sagas sidste Tavler
om Plads for Blodets Krav og Drift, 
om Tryk, der Trusler avler,
om Slægtens Længsel: Fred paa Jord,
om nye Fund i Syd og Nord,
hvor Tankens Stridsmænd travler.

Trods Snillets Sejre Verden rundt,
trods Lys i Hal og Hytte,
end kendes Mulm om Land, og ondt
endnu sig Hænder knytte;
end Betler ses ved Rigmands Dør,
end jagne Sjæle nu som før
ved Horebs Hule lytte.

Løft ej dit Blik mod højen Hvælv
med Veraab over Vrimlen,
men prøv at løfte Vrimlen selv
lidt nærmere mod Himlen!
Skaf Luft, hvor høje Længsler gaar,
tænd Lys, der rette Straaler slaar
igennem Folke-Stimlen!

Tryl frem det Haab, der hører Sang,
hvor Folkehavet suser,
den Tro, der skaber Fred en Gang,
hvor Broderhadet bruser!
Drag ind de smaa til Hjertet tæt,
varm op hvert lille Bryst, til ret
det Gud og Næsten huser!

Af Millioner Verdner smaa,
hvis Love Hjertet skriver,
den nye Verden frem skal gaa,
som næste Sekels bliver.
O tænd for Øjet Dagningsskær
og lej os til en Vingaardsfærd,
du store Arbejdsgiver!
</body>
</poem>

<poem id="nielsenz2017100748">
<head>
   <title>Til Ungdommen</title>
   <firstline>Hil dig, du Ungdom — I Piger og Svende</firstline>
   <source pages="77"/>
   <quality>korrektur1,kilde,side</quality>
</head>
<body>
Hil dig, du Ungdom — I Piger og Svende, 
O som har Jærn i Blodet og Lysning i Blik,
I, af hvis Drømme gaar Gnister, som tænde, 
I, som efter Lykken staar evig paa Kig!
Hil dig, du Ungdom, som aldrig blev kold, 
kender ej Gyset i Aare og Nerve!
Du er vort Haab i en Ventetid gold,
du er vor sunde Reserve.

Lad dig af Veraab og Suk ej forvirre,
bliv af Bøn og Arbejd for Danmark ej træt! 
Tro imod Længslernes Maal skal du stirre,
som en Skytte stirrer mod Ringskivens Plet!
Saga skal hviske i Sjælen dig Lyd,
som ved dens inderste Strenge skal røre,
og som en Manen skal Sukket fra Syd
naa gennem Natten dit Øre.

Mens for de hældende Kræfter det kvælder,
staar du i dit Gry med dit Vaarliv i Brud, 
Arbejdets Alvor og Spænding sig melder,
Pligt og Ære ringer til Dagværk dig ud.
Kom med det Livsmod, vi savner saa haardt, 
Viljen og Troen, som ej gaar paa Krykke! 
Byg dig et Hjem, som er bedre end vort,
— Gud give Visdom og Lykke!
</body>
</poem>

<poem id="nielsenz2017100749">
<head>
   <title>Ved Christian Richardts Død</title>
   <firstline>Tak til Gud og til ham selv</firstline>
   <source pages="78"/>
   <keywords>richardt</keywords>
   <quality>korrektur1,kilde,side</quality>
</head>
<body>
Tak til Gud og til ham selv, 
Tak fra Sjæle mange! 
Under Løvtag, Kirkehvælv
leve skal hans Sange.

,,Elsk og arbejd, syng og knæl!''
i hans Digtning klinger.
Folkets og Naturens Sjæl
gav hans egen Vinger.

Med sin Sang han bygged Bro 
over Tvivlens Spalter,
sang som Barn med Juletro 
ved Guds Font og Alter.

Livet — har man tit os lært — 
kun om Møje melder;
ham var <i>Livet ej saa svært</i>, 
<i>Døden ikke heller</i>.
</body>
</poem>

<poem id="nielsenz2017100750">
<head>
   <title>Ved J. C. Hostrups Død</title>
   <firstline>Du som faa har levet rigt</firstline>
   <source pages="79"/>
   <keywords>hostrup</keywords>
   <quality>korrektur1,kilde,side</quality>
</head>
<body>
Du som faa har levet rigt,
levet sundt tillige,
du som faa ved Liv og Digt 
har gjort andre rige.

Rank du var ved Brydetag, 
myg ved Bønnens Skammel, 
ung i Syn paa Folkets Sag,
ung endnu som gammel.

Bar du tit i skjultest Grund
Kampens dybe Mærke,
altid var din Tro dog sund,
gjorde andre stærke.

Skønnest klang din Tales Lyd 
— mindende om Vaaren — 
naar dit Gudshaabs Sejersfryd
saas som Lys i Taaren.

Tag vor Tak da, dyb og sand,
tag den store Skares!
Vaagn til Lys — du Lysets Mand -
der, hvor Øjet klares!
</body>
</poem>

<poem id="nielsenz2017100751">
<head>
   <title>Ved Forf. Ingvor Bondesen og Hustrus Sølvbryllup</title>
   <firstline>Jeg kender en Styrismand og hans Brud</firstline>
   <source pages="80-81"/>
   <quality>korrektur1,kilde,side</quality>
</head>
<body>
Jeg kender en Styrismand og hans Brud, 
der styrede ud paa Ægteskabs-Skuden.
To Gange har Storken dem ærlig bragt Bud, 
men han har mangfoldige Børn foruden.
Skønt ,,Paterniteten'' han stundom har dækket, 
Alverden hans Fostersøn kender paa Trækket
    og Sven skam med.

Saa har han med Konen vel tit Postyr
med Retter- og Skriftegang, Kvaklen og Kævlen? 
Jo pyt — hun beundrer hans Æventyr,
hans Udenoms-Leg med Ægteskabsdjævlen. 
Saa tror I, hun skinsyg vil kvæle Poeten, 
da er I forskrækkelig vild paa Kareten
    fra Lønneskov.

Naar stundom ham hugger Kritikens Næb, 
da værger hun tappert hans Ære og Rygte; 
hun har nok sin Sjæl i hans Strid og Stræb 
og viser ham Vej med Impulsernes Lygte.
Og smilende, bukkende, henrykt, beruset 
en Pode hvert Aar han bringer til Huset
    og stundom to.

En af dem som Herse til Steinerstad kom, 
hans Ry over Lande har suset og smældet,
en anden stak uden om Reitzel til Rom,
ak, han er nu Fange og gemt i Kastellet. 
Og vil man i Skovstrups Mysterier granske, 
man finder en Flok, hvis Ingvortes ganske
    er Fa’rens ligt.

Jeg synes, der er noget rørende i,
at Fruen ,,bær over'' og aldrig ham finter,
men giver hans Lyst og hans Kærlighed fri
og tager saa kønt mod hans Udenoms-Kinder.
— Hvorlunde monstro det Fru Hagerup smager,
at nu han til Kringelgang sammen sig hager
    med Hagerup.

Min Tanke er vistnok den hele Floks:
at lade et løssluppet Takkekor tone.
Ja, Tak til den bortgangne Henning Fox,
men mest dog til Bondesen og hans Kone! 
Med ,,Hil!'' det forsølvede Par vil vi hylde, 
o, kunde vi, kunde vi bare forgylde
    dem begge to!
</body>
</poem>

<poem id="nielsenz2017100752">
<head>
   <title>Ved Festen paa Blaagaard for Seminarieforstander Tang</title>
   <subtitle>8de December 1898.</subtitle>
   <firstline>Mon Manden ej grundig gør med os Kommers</firstline>
   <source pages="82-83"/>
   <quality>korrektur1,kilde,side</quality>
</head>
<body>
Mon Manden ej grundig gør med os Kommers 
og gækker os alle fra Bispen til Banke<note>* En Elev paa Seminariet</note>?
Det er jo umuligt, at han er halvfjerds
— tænk, saadan en Rejsning og saadan en Manke!
Jeg tror, han vort ærede Selskab fikserer
og lunt med de ,,syv Gange ti'' jubilerer,
    men er kun treds.

Nu vel, lad ham hedde den gamle i Dag, 
os andre gør han dog glade og unge.
Hvo af os har været med Tang i Lag
og mærked ej Ungdommens Strøm fra hans Tunge. 
Vid ejer hans Tale, og Kraft, saa det batter,
og hvo kan staa for hans klukkende Latter?
    Det kan ej jeg.

Ej hedder for intet han to Gange Tang, 
han har fyldt ud som en Tang ,,i anden''.
Blandt Kæmper han ragede op en Gang
som nu Bech-Olsen i Bryder-Standen.
Naar Tang blev rigtig i Hovedet bister,
saa stormed han løs (selv paa en Minister)
    og Sejr han fik!

,,En Administrator af første Rang''
af With han kaldtes — den Ros er ej liden.
Selv Steen — hvor utroligt! — har rost ham en Gang; 
men det fortrød han nok bitterlig siden.
Tit Fjender udlo ham af alle Kræfter
og Titler ham gav, saa det lumrede efter,
    men Tang var — Tang.

For Frihed, for Renhed, for Aand har han stridt,
for Sang og Humør i Danevangs Skove.
En Oprører var han, en Uro, som tit
har ærgret Folk, som helst vilde sove.
Naar han i et Lag mødte op: ,,<i>Mine Herrrer...!</i>''
og rullede frem sine vestjydske R’er
    — hvor blev der Liv!

Hil sidde du Folke- og Frihedsmand,
du vaagne, sejge, udholdende Jyde!
De Tanker, du slyngede ud over Land, 
vil med i den spirende Kornager skyde.
Ej ene fra Flokken, som Festsalen huser, 
fra Tusinder ind imod Blaagaard suser
    en Tak i Dag.
</body>
</poem>

<poem id="nielsenz2017100753">
<head>
   <title>Ved Afsløringen af Statskonsulent P. Nielsens Mindesmærke</title>
   <subtitle>29de September 1900.</subtitle>
   <firstline>Vel mod Mulden var hans Tanker vendte</firstline>
   <source pages="84"/>
   <quality>korrektur1,kilde,side</quality>
</head>
<body>
Vel mod Mulden var hans Tanker vendte, 
Mulden ej hans Aand dog til sig drog;
frit til Flugt den sine Vinger spændte, 
drog i Vidskabs Lande om paa Tog.

Ej blot Suk han sansed i Naturen,
Jubel lød fra tusind Kilders Væld,
Livets Sejre smaa i Agerfuren
var hans Hjertes Fryd fra Gry til Kvæld.

Barnlig i Naturen Gud han loved,
tog med Tak imod dens fine Vink;
Duggens Glimten fra et Kløverhoved 
var ham kærere end Kroners Blink.

Høstmand, du, som samler Guld paa Stænge,
samler Hæs ved Hæs omkring dit Bo,
husk: hvad han har saaet i sit Vænge,
folder i din egen Stald og Lo.

Nær ved Kirken faldt hans Manddoms Virken,
Kirken var hans bedste Hvilested.
Mindestøtte, tal du her ved Kirken
om en Sædemand, der Gud tog med.
</body>
</poem>

<poem id="nielsenz2017100754">
<head>
   <title>I Tavsheden</title>
   <firstline>Der er i Sundene Bølger nok</firstline>
   <source pages="85-86"/>
   <quality>korrektur1,kilde,side</quality>
</head>
<body>
Der er i Sundene Bølger nok,
men tyst om Odde og Næsse.
Kun Sagn er Nattens Tone-Mystik
i Bækkens Klukken, i Rylens 
Musik og Skovvindens Midnats-Messe.

Der er i Skoven end Fugle nok,
men tyst under Bøgens Kube.
Ved Valborgsfesten i gammel Tid
slog Finken og Duen til Lyd med Flid,
nu tier hver eneste Strube.

Der er i Kirkerne Salmer nok
og Præster med hvide Kraver,
men Salmen lyder som Suk i Høst, 
og Ordets Tjener har tabt sin Røst
— o Søndag, hvor er dine Gaver?

Der er omkring mig end Venner nok
med Malme i dybe Grunde;
men Aandens Ledning fik Brud og sprang,
jeg stirrer og følger Læbernes Gang,
men tavse er alle Munde.

Ak, Verden smiler og mener vel,
at jeg kan spare mig Sukket;
for Livet har sit gamle Humør,
kun er der den Smule Forandring fra før: 
der blev et Par Øren lukket.

Mit hellige Hjem, du bliver nok
min Trøst i Tavshedens Øde.
Her messer Mindet som Arnens Præst, 
her suser Duen ved Tankens Fest,
her synges ved Aanders Møde.
</body>
</poem>

<poem id="nielsenz2017100755">
<head>
   <title>Stjerneglimt</title>
   <firstline>Jeg mindes grant fra Barndomstidens Nætter</firstline>
   <source pages="87"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Jeg mindes grant fra Barndomstidens Nætter, 
hvor tit jeg sad i Løn med opvendt Øje
og fæsted spejdende det paa de høje 
vidunderlige, tavse Stjerne-Sletter.

Men ogsaa paa de stjerneløse Pletter
jeg spejded med utrættet Forsker-Møje,
og naar jeg længe havde stirret nøje,
jeg ogsaa <i>der</i> saa Glimt af blaa Facetter.

Se saadan spejder nu jeg i mit Indre,
thi ogsaa der en stille Stjernebue
af Himlens Gud blev hvælvet i det mindre.

Og vist jeg tror: om end hver lille Lue
ej her paa Jord kan Mulmet gennemtindre,
en Gang skal alle rene Glimt jeg skue.
</body>
</poem>

<poem id="nielsenz2017100756">
<head>
   <title>,,Kultur og Kristendom''</title>
   <indextitle>Kultur og Kristendom</indextitle>
   <firstline>Kultur og Kristendom</firstline>
   <source pages="88"/>
   <quality>korrektur1,kilde,side</quality>
   <keywords>sonnet</keywords>
</head>
<body>
,,Kultur og Kristendom!'' — hvor ofte rørtes 
med dette Løsen ej Evropas Klokker!
Naar fjernt i Hedningland en Godbid lokker, 
og Stater hist og Troner her skal styrtes,

med Højtidsminer som en Kirke-Hyrdes
man sig til Korstogsfærd om Fanen flokker,
men tavs ser til — højst med et ,,Fy for Pokker!''
naar hele Kristenfolk af Tyrken myrdes.

Hvis du i Pagt vil gaa med Magter grove,
der holder Gudsfrygt, Ret og Sandhed nede,
studér da Verdenspolitikens Love.

Af dem du lære vil dig selv at fede
og faa din nye Adam til at sove
ved Kristendom, der prækes af den lede.
</body>
</poem>

<poem id="nielsenz2017100757">
<head>
   <title>Skolegang</title>
   <firstline>Hvis jeg i Livet selv fik Lov at vælge</firstline>
   <source pages="89"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Hvis jeg i Livet selv fik Lov at vælge
Sorg eller Glæde — hvad jeg helst begærte
da valgte uden Tøven vist mit Hjerte
i Glædens Rus til sidste Stund at svælge.

Og dog — for ingen Pris jeg vilde sælge,
hvad jeg i Prøvelsernes Skole lærte;
tit jeg fornam, at Kummer, Savn og Smerte
kan ogsaa Kraft i Sjælens Drivhjul fælge.

Hvi falder Sorgens Trin mig da saa svære,
hvi staar imod min Vilje, angst og kælen? 
Jo jo, saaledes maa og skal det være.

Hvis ej jeg strittede imod med Hælen,
da var jo Modgang ikke Modgang mere, 
da var den ingen Skole mer for Sjælen.
</body>
</poem>

<poem id="nielsenz2017100758">
<head>
   <title>De Stakler!</title>
   <firstline>Helt ofte hed det i Kultur-Revuerne</firstline>
   <source pages="90"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Helt ofte hed det i Kultur-Revuerne,
at Kirkens Tro med Myter og Mirakler 
en Tro kun er for Børn og dumme Stakler,
en Pest for Lysets Frænder, Livsfornyerne.

Kun Mørke avles ved den rundt i Byerne,
som Aandsmagt gør den tusinde Spektakler, 
for Tusinder den Livets Værk forkvakler,
derved at Aandens Kraft gaar op i Skyerne.

Ak, Tyge, Kepler, ak Pascal, Descartes,
ak, Newton, Faraday, Pasteur og andre,
hvem Verden højt som Guds Disciple nævner

hvad blev af eders Kraft til Jorden spart?
I Stakler, som i Taaget maatte vandre,
fordi det var saa smaat med jeres Evner!
</body>
</poem>

<poem id="nielsenz2017100759">
<head>
   <title>Se, hvor de elsker -</title>
   <toctitle>Se, hvor de elsker -</toctitle>
   <indextitle>Se, hvor de elsker -</indextitle>
   <firstline>Ej Kristi Kirke den Triumf skal fejre</firstline>
   <source pages="91"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Ej Kristi Kirke den Triumf skal fejre
at herske over Verden; den skal tjene,
skal elske, skabe Fred og Sæder rene,
omforme Verdens Liv ved stille Sejre.

Men hvordan staar det til i kristne Lejre,
hvor er det Baand, som skulde dem forene?
Ak Baand— ! Man tænker mer paa Stok og Stene
vil heller efter Fejl end Fromhed vejre.

Rundt over Verden Ufreds Lue brænder,
og iltre Domme knitrer højt i Branden
— aa, man kan græde over sine Frænder!

Men henrykt bagved Kirken danser Fanden,
og Herrens Fjender gnider deres Hænder:
,,Se, hvor de elsker inderlig hinanden!''
</body>
</poem>

<poem id="nielsenz2017100760">
<head>
   <title>I Frikvarteret</title>
   <firstline>Se der paa Skolebakken hist, hvor Flokken</firstline>
   <source pages="92"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Se der paa Skolebakken hist, hvor Flokken 
i Frikvarteret sig med Larm fornøjer!
Vildt gaar det til, de hopper, løber, støjer,
en bruger Næverne, en anden Stokken.

Der vanker Spark og Klask og revne Trøjer,
der klinger Latter, høres Raaben, Lokken. 
Saa kommer Degnen frem og ser paa Klokken,
— ak, saa er alt forbi de korte Løjer!

Tit tumler værre sig de voksnes Skare:
Man leger Livet bort i Løjer tomme,
til en utøjlet Friheds Kraft-Fanfare,

man kævles, raaber, lader Glæden flomme
i skummende Pokal med Perler klare,
ak, før man ved — er Frikvarteret omme!
</body>
</poem>

<poem id="nielsenz2017100761">
<head>
   <title>Der udenfor -</title>
   <toctitle>Der udenfor</toctitle>
   <indextitle>Der udenfor</indextitle>
   <firstline>Der udenfor i Folkets travle Masse</firstline>
   <source pages="93"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Der udenfor i Folkets travle Masse,
hvor Kampen raser mellem Livets Magter,
du Tankens Fred forgæves eftertragter, 
saafremt du dine Pligter ret vil passe.

En regner rask med Daarer dig i Klasse,
en anden ærgrer dig ved Smiger-Fagter,
kun faa i Forhold til din Færd dig agter,
langt fler i Forhold til din Pengekasse.

Men er du <i>Mand</i>, du vil ej raadvild blive,
men ta’ din Tørn, trods Smiger, Ynk og Latter,
og med paa Fædrelandets Saga skrive.

Du vil, hvis ret du Pligt og Ansvar fatter,
din Kraft, dit Hjertes Guld til Staten give
som dine bedste kongelige Skatter.
</body>
</poem>

<poem id="nielsenz2017100762">
<head>
   <title>En Reformator</title>
   <firstline>Han vejer Verden som en Dommer kyndig</firstline>
   <source pages="94"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Han vejer Verden som en Dommer kyndig,
forarges, bider sammen sine Tænder: 
,,Jeg maa den have fat i alle Ender,
saa ussel, som den er, saa falsk og syndig.
Men skal jeg reformere paa den fyndig,
jeg finde maa et Punkt, jeg særlig kender,
det Verdenspunkt, hvor Tampen nærmest brænder,
og hvor jeg kan optræde fast og myndig.''
Da banker paa hans Hjerte der en Tanke
med Fingerslag, forsigtige og lette:
,,Et Verdenspunkt? Hvad mener du om dette?''
Han rejser sig og maaler Gulvets Planke:
,,Man skal ej evig over Verden anke,
den trækker sig desuden nok til Rette.''
</body>
</poem>

<poem id="nielsenz2017100763">
<head>
   <title>Jeg elske Livet vil -</title>
   <toctitle>Jeg elske Livet vil</toctitle>
   <indextitle>Jeg elske Livet vil</indextitle>
   <firstline>Af Jordens Børn de fleste er paa Kant</firstline>
   <source pages="95"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Af Jordens Børn de fleste er paa Kant
med Livet paa vor grimme, mørke Klode, 
jeg bøjed selv saa mangen Gang mit Ho’de
og ind mig i Nirvana-Længsler spandt.

Men det var ikke ment, som vist jeg tro’de;
thi grant jeg saa, naar næste Sol oprandt,
at der var tusind Baand, der lønlig bandt 
min Sjæl til denne morgenlyse Klode.

Ak, Gud, forlad mig, hvis det er en Synd,
at mine Tanker sig til Verden klamre,
skønt godt jeg ved, at Lykken her er tynd.

Saa længe som mit Hjerte frisk kan hamre,
jeg elske Livet vil med Klem og Fynd,
som Hyrdekongen elskede sit Mamre.
</body>
</poem>

<poem id="nielsenz2017100764">
<head>
   <title>Undtagelseslov</title>
   <firstline>Bestandig maa indbankes i Forstanden</firstline>
   <source pages="96"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Bestandig maa indbankes i Forstanden
hint Dogme om Geniet og Moralen: 
at der maa ikke bruges Kræmmer-Alen
til Overmennesket som til en anden.

Jeg selv maa fjernt mig holde fra Skandalen,
mens ham den næsten lægger Glans om Panden,
han frit kan tjene Herren eller Fanden,
har Lov at tumle sig, som han var galen.

Ak, han, som vejer vore Livsværdier,
som sendte Lovens Tavler ned fra oven,
vist ved sit Hast-Værk rødmer, — men han tier;

han har jo glemt en Paragraf, der frier
de ,,store'' fra hans Bud — et Punkt i Loven,
der siger: ,,Gælder ikke for Genier.''
</body>
</poem>

<poem id="nielsenz2017100765">
<head>
   <title>Mejserne</title>
   <firstline>Igennem Skoven hviner Vind fra Øster</firstline>
   <source pages="97"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Igennem Skoven hviner Vind fra Øster,
Musvitterne sig graver ned som Rotter
i Sneens Dyb og Bladegrunden blotter
og deler Arbejdsrum som Bror og Søster.

De kigger, pipper op med glade Røster
og ved et stakkels frossent Frø sig gotter.
— Jeg ser mod Himlen: Gud har Forraads-Grotter
til dem, som ikke saar og ikke høster.

Men hvo kan Verdensordnens Gaader magte —?
En Morgen fandt jeg mine Mejser ligge
med brustent Blik og Kløer stift udrakte.

De savned ej i Vintren Mad og Drikke;
men Frostens Dødningpust til Jord dem strakte.
— Jeg saa mod Himlen, jeg forstod det ikke.
</body>
</poem>

<poem id="nielsenz2017100766">
<head>
   <title>Kulbrænding</title>
   <firstline>En Nattevagt jeg ser ved Milen slingre</firstline>
   <source pages="98"/>
   <quality>korrektur1,kilde,side</quality>
   <keywords>sonnet</keywords>
</head>
<body>
En Nattevagt jeg ser ved Milen slingre 
i Kamp med Ilden, som skal nøje ledes;
det ryger, Grunden gungrer, Luften hedes, 
Ildsluer gramser ud som røde Fingre.

Det er, som Nødskrig dybt i Kuben skingre;
men se — ved Solbrudstid, naar Milen spredes 
da ligger Emnerne i Hob, som svedes,
til Essen tjenlige — saa blanke, klingre.

Staar med en Mile i dit Bryst du ene,
hold Vagt, om end du raver træt til Døden,
hold ud i Sol, i Nattetimer sene!

Af Sorgen, Lidelsen, ja selv af Brøden
kan brændes fine Emner, som vil tjene
dit hele Liv med rolig, stille Gløden.
</body>
</poem>

<poem id="nielsenz2017100767">
<head>
   <title>Kærlighed</title>
   <firstline>Hvad Lykke Kærlighed et Barn bereder</firstline>
   <source pages="99"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Hvad Lykke Kærlighed et Barn bereder, 
det ved du fra hin Tid, du selv var lille,
det kendes grant ved alle Arner milde,
hvor tvende Hjerter om et tredje freder.

Men hvordan Tankerne til Fjelds dig leder 
og bliver glade, rent forrykte, vilde,
du lærer ved en Slurk af Elskovs Kilde,
naar tyveaarigt Blod i Aaren heder.

Og Kærligheden har, naar Haaret falder,
for Arnen Vin og Brød og Hvilepuder, 
gør lyst i Stuer og i Arbejdshaller.

Den er for to, som træt mod Graven luder,
et Smil fra Gud, en Trøst mod Sot og Alder,
en Aftenlysning gennem Kirkeruder.
</body>
</poem>

<poem id="nielsenz2017100768">
<head>
   <title>Ovenlys</title>
   <firstline>Jeg vandrer i ,,Salonen'' som en Drømmer</firstline>
   <source pages="100"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Jeg vandrer i ,,Salonen'' som en Drømmer 
og ser paa Kunstens Høst i Hal og Stue,
jeg flytter mig, jeg kigger, gaar i Bue, 
men alt i uforstaaeligt Lysbrud svømmer.

Saa kom jeg Aaret efter som Bedømmer
og kan nu knapt min Glædes Udraab kue.
Tænk — det, at Huset fik af Giar en Hue,
det gør, at Livets Glans fra alt nu strømmer.

I Livets Hal man Sidelys mig byder,
af tusind Aander Blink og Glimt bli’r givet;
jeg kigger — alt i Virvar sammen flyder.

Da faldt et kraftigt Ovenlys paa Livet,
o Gud, hvor megen Rigdom nu det byder,
hvor staar der Glans igennem Perspektivet!
</body>
</poem>

<poem id="nielsenz2017100769">
<head>
   <title>Disse stakkels Hjerter -</title>
   <toctitle>Disse stakkels Hjerter</toctitle>
   <indextitle>Disse stakkels Hjerter</indextitle>
   <firstline>Du kender, hvordan Draaberne kan glide</firstline>
   <source pages="101"/>
   <quality>korrektur1,kilde,side</quality>
   <keywords>sonnet</keywords>
</head>
<body>
Du kender, hvordan Draaberne kan glide 
af Ovnens Ved, hvor det kan hvæse, knage
i Knuden, medens Flammerne sig hage 
omkring den og i alle Fibre bide.

Og tit du saa paa Mennesker i Kvide
de klare Draaber Vej ad Kinden tage,
du ved, hvordan et Bryst kan stønne, klage, 
naar Dag og Nat det brænder i dets Side.

Men der er Folk, som mer ej laaner Mæle
til Suk og Støn, men gennem Livet traske
med tørre Øjne og med tunge Hæle —

udbrændt af Lidelsen, godmodigt-dvaske,
livsmætte Arbejdsdyr foruden Sjæle
— aa, disse stakkels Hjerter, som blev Aske!
</body>
</poem>

<poem id="nielsenz2017100770">
<head>
   <title>I Toner -</title>
   <toctitle>I Toner, som en Gang</toctitle>
   <indextitle>I Toner, som en Gang</indextitle>
   <firstline>I Toner, som en Gang jeg hørte klinge</firstline>
   <source pages="102"/>
   <quality>korrektur1,kilde,side</quality>
   <keywords>sonnet</keywords>
</head>
<body>
I Toner, som en Gang jeg hørte klinge 
fra Orgelpiber og fra spændte Strenge,
som evnede til Sjælens Bund at trænge 
og fik hver Klokke i den til at ringe,

I, som til Hvile Blodet kunde tvinge
og orkede for Mismods Kval at stænge — 
ak, I har været borte fra mig længe
— vil ej I mer imod min Sjæl jer svinge?

O kom igen i mine sidste Stunder,
flyv hid blot et Minut i Flok og Klynge
og ton med Genlydsdrag, imens jeg blunder,

sving mig som før i rene Drømmes Gynge 
og stryg som Vift hen over Sjælens Vunder
med Orgelklang, der faar mig til at synge!
</body>
</poem>

<poem id="nielsenz2017100771">
<head>
   <title>Det, der anes -</title>
   <toctitle>Det, der anes</toctitle>
   <indextitle>Det, der anes</indextitle>
   <firstline>Du kan finde det i Duften</firstline>
   <source pages="103-104"/>
   <quality>korrektur1,kilde,side</quality>
</head>
<body>
Du kan finde det i Duften
af en dugvaad Æblerose,
i en natlig Lyd i Luften
paa en taaget Ellemose,
det kan stryge over Sinde
ved et vaarligt Vift i Marts,
glimte i et hengemt Minde
    dybest inde
ved en Blinken af en Skovvejs Kvarts.

Det kan staa i Kvinde-Øjet,
kan i Lynfart Sindet fange,
det kan lysne, naar du bøjet
stirrer gennem Drømmens Ange.
Som et Varsel kan det vække, 
farve Fantasiens Spind,
skabe brat bag Tavsheds Dække
    Haab, der række
udve-sygt mod Lykkens fjerne Tind.

Lær kun væk, at det, der anes,
Emner er fra Hjerne-Celler
— aldrig helt af Tvivlen ranes
det, os Anelsen fortæller;
thi vi føler, at den bunder 
inderst, trods vort Væsens Brist,
i en Sans, som endnu blunder,
    men som stunder
mod et ,,Vaagn'' i dagklar Morgen hist.
</body>
</poem>

<poem id="nielsenz2017100772">
<head>
   <title>Jeg rækker dig hver Nat min Haand</title>
   <subtitle>Af ,,Den store Magt''.</subtitle>
   <firstline>Jeg rækker dig hver Nat min Haand</firstline>
   <source pages="105-106"/>
   <quality>korrektur1,kilde,side</quality>
</head>
<body>
Jeg rækker dig hver Nat min Haand, 
naar der er stille i mit Kammer,
og bævende af Fryd min Aand
sin Tak for Stævnets Lykke stammer.

En Kærlighed imellem to
er ikke Kærlighed alene,
nej, den er ogsaa Haab og Tro, 
et Livets Træ med trende Grene.

Naar du din Haand i min har lagt,
jeg flytter Bjerge, rydder Skranker,
og bygger op en Bryllupspagt,
hvori to Sjæles Lykke banker.

Du skælver, blusser — frygt kun ej:
han, som os Lykken gav og Sorgen,
os begge sælsomt viser Vej
til Kirkestol hver Søndag Morgen.

Du maner tavs min Virkelyst,
hver Gang den slappet mig har sveget
du gør saa stærkt og højt mit Bryst
ved Tanker, fødte i dit eget.

Men tit saa tung er Savnets Last,
og tit ved Dagslys Tvivlen fødes,
og derfor holder jeg saa fast
hver Nat, naar vore Hænder mødes.
</body>
</poem>

<poem id="nielsenz2017100773">
<head>
   <title>Vort Hjerte er en Sangbund fin -</title>
   <toctitle>Vort Hjerte er en Sangbund fin</toctitle>
   <indextitle>Vort Hjerte er en Sangbund fin</indextitle>
   <subtitle>Af ,,Den store Magt''.</subtitle>
   <firstline>Vort Hjerte er en Sangbund fin</firstline>
   <source pages="107-108"/>
   <quality>korrektur1,kilde,side</quality>
</head>
<body>
Vort Hjerte er en Sangbund fin 
for Toner i Naturen,
for Lyd af Sommervindens Trin, 
    for Stormens Hvin,
for Bækkens Suk og Møllefaldets Duren.

Det dirrer mildt, en Harpe lig,
ved Foraarsnyn af Voven,
det skælver fint — som Bladets Flig —
    ved Glentens Skrig,
naar den ved Midnat vaagner angst i Skoven.

Har du med elskovshedet Kind 
en Sommernat fornummet, 
hvordan mod drømmetryllet Sind
    det bølger ind
med tusind gaadefulde Lyd fra Rummet!

Der daler Drøm fra Svaners Kor
i natligdunkle Højder,
det lokker som en Længsel stor
    fra Skov og Nor
med Suk fra Siv og Klang af fjerne Fløjter.

Du skønne Eden, stort og rigt, 
med Adams-Længsler stærke, 
du lever end i Nattens Digt,
    vidunderligt
for unge Sjæle er dit Suk at mærke.

Du kalder, maner, river hen 
med Varsler alle Haande,
o bryd da mægtig frem igen,
    knyt Ven til Ven
og lad i Lykke Hjertet drage Aande!
tos
</body>
</poem>

<poem id="nielsenz2017100774">
<head>
   <title>Lille Ester</title>
   <firstline>Tit, naar du springer om i Leg</firstline>
   <source pages="109-110"/>
   <quality>korrektur1,kilde,side</quality>
</head>
<body>
Tit, naar du springer om i Leg 
og snakker op fornøjet,
der staar en Mand ved Døren tavs 
og følger dig med Øjet.
Da kan det ske, at med lidt Dug
der sløres for hans Blikke;
om det er Glæde eller Sorg,
det ved han næsten ikke.

Han glædes ved det Uskyldsliv,
der bølger frem i Legen:
Din Verden er saa lys og god,
langt bedre end hans egen.
Men ak, han ved, den blegne vil, 
naar nogen Tid er gaaet;
thi du har og en Draabe Gift
af Evas Æble faaet.

Han glædes ved, at du dit Liv 
kan rent og skønt begynde;
men godt han ved, at du en Gang
som Far og Mor vil synde,
at tit vil lyde Suk for Sang,
naar Vejene bli’r trange,
at du skal stride mangen Strid
og græde mange Gange.

Og det kan ske, at tavs han gaar
ind i sin egen Stue
og ved sit Vindu Blikket slaar
op mod den store Bue.
Da blandes sært din Leg og Sang
ind i hans Alvorstanker,
og med saa underlige Slag
det i hans Indre banker.

Selv ser med Øjets klare Glans
du frejdig frem i Livet,
og tusind Løfter med dit Blik 
du Far og Mor har givet.
Hvordan du tit i Haab og Tro
er deres Læremester,
det aner selv du lidet om,
du søde lille Ester.
</body>
</poem>

<poem id="nielsenz2017100775">
<head>
   <title>Maanen er en Koblerske -</title>
   <toctitle>Maanen er en Koblerske</toctitle>
   <indextitle>Maanen er en Koblerske</indextitle>
   <firstline>Maanen er en Koblerske</firstline>
   <source pages="111-112"/>
   <quality>korrektur1,kilde,side</quality>
</head>
<body>
Maanen er en Koblerske,
der unge sammen spinder:
et Sølvstænk i et Pigeblik
— straks gløder Svendens Kinder.

Og mangen lummer Elskovsrus
til Gløden hun fortætter,
naar slesk hun gøgler med sit Smil 
i hede Sommernætter.

Men naar de unge vandrer hjem 
— ak tit med tunge Miner — 
hun sidder bag sit Sky-Gardin
og kigger ned og griner.

Nej, Solen er en ærlig Svend,
der Guld og Glæde spinder, 
han raaber Blodet op til Daad
og giver brune Kinder.

Thi raader jeg: vælg ikke Kvæld
men Gry til Elskovsmøder.
Sundt er et Kys, naar Morgensol
i Himmelbrynet gløder.
</body>
</poem>

<poem id="nielsenz2017100776">
<head>
   <title>En Ildprøve</title>
   <firstline>Som alle ved, er Maanen gift med Jorden</firstline>
   <source pages="113-114"/>
   <quality>korrektur1,kilde,side</quality>
</head>
<body>
Som alle ved, er Maanen gift med Jorden
og kredser tro omkring ham paa hans Ture,
hvad der er kønt og ganske i sin Orden.

Men stundom, naar hun gi’r sig til at kure
til Herrer i en mere fornem Zone,
hun kommer helt ud af sin Troskabs Fure.

En Kvæld jeg saa den ikke unge Kon
e sin Elskov vise Solen paa en Maade,
der langtfra vidnede om ærbar Tone.

Knapt over Skovens Kant i Øst hun naa’de,
før hun begyndte imod Vest at knejse
og fyre løs med Hilsner unge, kaade.

Hr. Jord var træt af Dagens lange Rejse,
han anede om Konen næppe noget,
men tænkte bare paa i Seng at dejse.

Jeg tror, at det var halvvejs hen i Taaget,
at han om Aftenfred tog til at hviske,
I hvert Fald var han sløv og søvnig, Skroget.

Men Fruens Smil blev mer og mer poliske, 
og hun var ganske purpurrød i Ho’det,
mens efter Gengældssmil hun syntes fiske.

Til sidst Hr. Sol blev ogsaa hed i Blodet,
og syntes uvis paa sin Gang at tøve,
hvad der hos Bejlersken kun ildned Modet.

Det var for Solen en alvorlig Prøve,
ret som i Glød han saa mod Østens Egne,
mens Jordens Træk blev mer og mere sløve.

Jeg stod og blev helt angst paa Dydens Vegne.
Omsider dog Hr. Sol afbrød sin Venten,
og skuffet Fruen straks tog til at blegne;

men rolig, stolt Hr. Sol gik ned ad Skrænten.
</body>
</poem>

<poem id="nielsenz2017100777">
<head>
   <title>I Maj</title>
   <firstline>I Maj springer Bøg og Kastanie ud</firstline>
   <source pages="115"/>
   <quality>korrektur1,kilde,side</quality>
</head>
<body>
I Maj springer Bøg og Kastanie ud,
og Kabelej blomstrer langs Bækken, 
i Maj kommer Bysvalen med sin Brud
og Irisken ruger i Hækken.

I Maj vækker Længsler hvert duftende Blad,
hver Tone fra Skovbryn og Enge,
i Maj spørger Ungmøen Kukkeren ad:
,,Hvor længe ... hvor længe ... hvor længe?''

I Maj kommer Taaren saa let paa min Kind,
ved Skælven af Brystets Strenge;
jeg lever, jeg jubler med Graad i Sind,
jeg ved ej, hvor længe .... hvor længe ....
</body>
</poem>

<poem id="nielsenz2017100778">
<head>
   <title>Disse brede Bondemarker</title>
   <firstline>Disse brede Bondemarker</firstline>
   <source pages="116-117"/>
   <quality>korrektur1,kilde,side</quality>
</head>
<body>
    Disse brede Bondemarker, 
    denne kølig-friske Luft,
    Overdrevets vilde Parker
    med den søde Slaaenduft,
    Gærdets Bær og Lundens Ranker 
    Høgens Sving om Bondens Banker
    — alt jeg sanser, alt jeg favner
med saa stærke, længselsfulde Tanker.

    Jeg kan høre Møllen drøne
    med sit Væld ved Bakkens Kløft,
    jeg kan se den vilde Høne
    svirre op fra Markens Grøft,
    se den brune Pige stænke
    Mosens lange Tørvebænke,
    se og høre tusind Løjer
... aa, hvor kan jeg sidde her og tænke!

    Vandre i en Rugmarks Render,
    gnide Vippen, gul og tør,
    gaa med Bøssen efter Ænder, 
    spise Frokost mellem Rør,
    mærke Solens Glød paa Kinden,
    synge en Duet med Vinden
    — ak, jeg sukker, stryger Øjet,
bliver dog saa ung og varm forinden.

    Gerne for lidt Sang af Blæsten
    gav jeg bort mit Digt i Dag,
    hellere end Vingehesten
    spored jeg en Treaarsplag.
    — Ak, jeg graaner; men jeg gemmer
    i mit Hjerte Fuglestemmer,
    Sus fra Moser, Duft fra Parker,
Sol fra lyse, brede Bondemarker.
</body>
</poem>

<poem id="nielsenz2017100779">
<head>
   <title>Nattevandring</title>
   <firstline>Som jeg har gjort saa mangen Nat</firstline>
   <source pages="118-119"/>
   <quality>korrektur1,kilde,side</quality>
</head>
<body>
Som jeg har gjort saa mangen Nat,
naar Søvnen flyr mit Leje,
jeg driver om, mismodig, mat,
paa Villabyens Veje.
— Saa tyst der er i hver en Krog
og mørkt i alle Stuer,
kun fra en Hjørne-Lygtes Spids
et døsigt Ildpunkt luer.

Et aandeagtigt Natteskær
staar over Vej og Haver,
hist svinger fra en Tørresnor
en Række hvide Kraver,
en ensom Mis sig lister om,
vi kender — jeg og Katten — 
at aldrig er her større Fred
end Klokken to om Natten.

Hin travle Flok, som tripper om 
ved Dag paa disse Veje,
sig strækker nu med Velbehag
paa Kamrets lune Leje,
hensunken dybt i Blund og Drøm
bag trygge Slaar og Stænger,
ej anende, at ude gaar
en søvntræt Nattegænger.

— Jeg standser ved en Laage brat 
og ser bag Frugttræ-Stammer
et Hoved paa et hvidt Gardin
i Lysskær fra et Kammer,
jeg ser en Skygge af en Ske,
en Flaske bliver rystet - - 
da er det, som med et jeg faar 
et sælsomt Tryk for Brystet.

Tyst gaar jeg bort, med Blikket vendt
op mod det hvide Klæde,
det er, som gik jeg paa et Gulv,
hvor jeg skal varsomt træde.
— Jeg vandrer hjem; min kære Flok
i tryggest Blund jeg finder.
Hvor takker jeg den gode Gud
for disse røde Kinder!
</body>
</poem>

<poem id="nielsenz2017100780">
<head>
   <title>Mod Julen</title>
   <firstline>Hvor travle end Dagene falde</firstline>
   <source pages="120-121"/>
   <quality>korrektur1,kilde,side</quality>
</head>
<body>
Hvor travle end Dagene falde,
naar Julen for Døren vi ser,
vi har imellem dog alle
et fredhelligt Frikvarter.

Da skærpes saa sært vort Øje
for Dagenes Misgreb og Tant,
ved Stjernens Glimt fra det høje
vi øjner vort Livsmaal grant.

For Fremskridt ved Tanke og Snille
der blæses saa højt i Lur;
men det, som vor Frelser vilde,
det var: vort Hjertes Kultur.

Og hvis du i Julen kan mærke, 
du bliver paa dette klog,
da faar du Længsler saa stærke 
og drager paa Pilgrimstog.

Tit Sjælen af Verden er fangen,
og Tankerne sukker i Bur,
i Julen frigøres i Sangen
det himmelske i vor Natur.

Og alle Sorger sig jævne
og Hjertet forstaar og tror: 
det Liv er ej ,,over Evne'',
som stiler mod Fred paa Jord.
</body>
</poem>

<poem id="nielsenz2017100781">
<head>
   <title>Juleaften</title>
   <firstline>En Snemark hvid, en Landsby, lun og stille</firstline>
   <source pages="122-123"/>
   <quality>korrektur1,kilde,side</quality>
</head>
<body>
En Snemark hvid, en Landsby, lun og stille,
et Væld af lange Toner over Vang, 
et Sus af Engle, der i Luften spille
og ringe alle Hjerter op til Sang - -

Ej ene Lyd af Malm er Klokkens Klange,
nej, der er Minder, Drøm og Haab deri,
og der er Glædesgraad og Sejerssange,
al Livsens varme, lyse Poesi.

Fald over Byen tæt, du Drys af Lyde,
du Regn af Trøst, du Strøm af Fred,
fald over Rigmands Grund og fattigst Gyde,
fald tættest over syge Hjertebed!

Du urofyldte Sjæl, som Gys fornemmer,
fordi du raadvild staar paa Kirkevej,
vær trøstig! Gud ej fattigt Barn forglemmer;
han Fjender har, men Stedbørn har han ej.

Du kære Jul! Mens Taarnets Klokker klinger,
og By og Bo indsuger Julefred,
fra Kirken i vort Bryst det ringer — ringer —
og Livet er velsignet, Døden med.
</body>
</poem>

<poem id="nielsenz2017100782">
<head>
   <title>I Skellet</title>
   <firstline>Et hundred Aar —! Tænk, hvilken Sum af Sjæle</firstline>
   <source pages="124"/>
   <quality>korrektur1,kilde,side</quality>
</head>
<body>
Et hundred Aar —! Tænk, hvilken Sum af Sjæle
har vrimlet over Jord i dette Spand,
har jublet, kæmpet, traadt med haarde Hæle 
hinanden under Hadets vilde Brand!
    Et Aandetog, utalte Millioner,
    forbi os gaar paa Karavanevis,
    og Sang og Klageraab i Natten toner,
    mens Synet blaaner bort i Maanedis!

Fra fjerne Pol i Syd til Pol i Norden
vi selv i Seklet frem paa Tog os stred.
Og vi fik gjort os underdanig Jorden,
ja fik saa smaat begyndt paa Himlen med.
    Langt overfløj i Vid vi vore Fædre,
    Lys over Land i Strøm paa Strøm vi gød.
    Men Hjertet i vort Bryst — mon det blev bedre?
    Og straaler varmere mon Arnens Glød?

Her staar i Skellet nye Millioner
og spejder i den nye Verden ind.
Og Haabets Harpe ud i Natten toner,
mens Aanden væver sine Ønskespind.
    Du ny Aarhundred, kom med nye Kræfter,
    med Lys, der <i>varmer</i>, Sol, der ej gaar ned!
    Giv Bør de Kongebørn, vi længes efter,
    de trende høje: <i>Retfærd, Glæde, Fred!</i>
</body>
</poem>

<poem id="nielsenz2017100783">
<head>
   <title>I Hjemmet har jeg fundet</title>
   <firstline>I Hjemmet har jeg fundet den Svaling og Sol</firstline>
   <source pages="125"/>
   <quality>korrektur1,kilde,side</quality>
</head>
<body>
I Hjemmet har jeg fundet den Svaling og Sol,
der passed bedst mit Arbejd og min Færden, 
i Hjemmet har jeg fundet den hyggelige Stol, 
hvor bedst jeg Hvilen fandt i hele Verden.

De Lovord, Verden gav mig for dette og hint, 
mod Hjemmets Lov var svage kun og søgne, 
den Dadel, Verden gav mig, har aldrig mig pint 
som den, jeg saa i mine kæres Øjne.

I Hjemmet har mit Hjerte den Kærlighed mødt, 
den Troskab, som for Fred og Lykke borger, 
imellem Hjemmets Mure min bedste Fryd blev født
og mine dybe, sunde Hjertesorger.

Men ægte Sorg og Glæde gør Sjælen fri og klar 
og skaber Højtid selv i trangest Hytte —
min Arne, du skal have den bedste Tak, jeg har, 
mit sidste Blik, naar jeg en Gang skal flytte.
</body>
</poem>

<poem id="nielsenz2017100784">
<head>
   <title>Et Livsbillede</title>
   <firstline>Han spurgte om Ja, — hun gav ham et Nej</firstline>
   <source pages="126-127"/>
   <quality>korrektur1,kilde,side</quality>
</head>
<body>
Han spurgte om Ja, — hun gav ham et Nej;
det var, som det Ord satte Bom for hans Vej. 

Hans Liv var som Fuglens, hvis Vinge er skudt,
som Blomstens, hvis Stængel af Stormen blev brudt.

,,O skynd jer, I Dage, bliv Uger, bliv Aar 
og prøv, om I mulig kan læge mit Saar!

At vandre alene — Gud ved, det er svært,
dog faar jeg med Tiden vel Kunststykket lært.''

----

Eja, hvor hans Øje med et da fik Glans,
før ret han det vidste, var hun bleven hans.

Hans Liv var som Fuglens, der stiger i Luft, 
som Blomstens, der svulmer med Farve og Duft.

Og Bommen, som før for hans Vej sagde Stop,
til en løvsmykket Bryllupsport højned sig op.

,,Jeg syntes, at Livsløbet var mig saa svært,
at Livet er <i>Lykke</i>, det har jeg nu lært.''

----

Men tit driver Lykken med Hjerterne Gæk;
som bedst man den griber, smutter atter den væk.

Da Klokken hende ringed til Gravhvilen blid,
den havde nær ringet hans Sjæl fra Sans og Vid.

Han stred som en Mand, mens Ugerne gik,
men snart ved hendes Side sit Leje han fik.

At være ene <i>før</i> han kunde have lært,
men <i>nu</i> være ene — det var ham for svært.
</body>
</poem>

<poem id="nielsenz2017100785">
<head>
   <title>En Brullupsgæst</title>
   <firstline>Til Lykke, du glade Brudepar</firstline>
   <source pages="128-129"/>
   <quality>korrektur1,kilde,side</quality>
</head>
<body>
Til Lykke, du glade Brudepar, 
til Lykke paa eders Fest!
Skønt ingen mig venter, og ingen mig bad, 
jeg er en usynlig Gæst.

Jeg vilde kun titte ad Vinduet ind,
mens sammen I træder en Dans,
jeg vilde kun se, om Brudgommens Blik
endnu har sin straalende Glans.

Jeg vilde kun se ham kaste i Sving
sin elskede, lys og svaj;
jeg vilde kun se, om han favner endnu,
som den Gang han favnede mig.

Ej ej, lille Brud, du ser herud
gennem Vinduets aabne Rum!
Jeg drager mig om bag Buskenes Skjul
og holder mig stille og stum. 

- - Hun ligner den unge, gryende Dag, 
som Roserne smykker til Fest
- - og jeg den vemodige, høstlige Kvæld
med den blegnende Rødme i Vest.

Nu lægger han Armen omkring hendes Liv:
,,Kom hid, lad os danse, min Skat!
Du bliver forstemt ved at stirre ud
i den triste Efteraarsnat.

...Hvad er det, min Brud, hvi gyser du saa?'' 
— ,,Jeg fejler intet, min Ven.''
— ,,Lad os lukke; du bliver saa kold og bleg,
kom hid til Dansen igen!''

Med Sang og Musik og lystige Spring 
hans fejrer sin Bryllupsfest.
Og glemt er den triste, høstlige Kvæld
med den blegnende Rødme i Vest.
</body>
</poem>

<poem id="nielsenz2017100786">
<head>
   <title>Stine Skrædders</title>
   <firstline>Der kom en Nat en Stork til Bys</firstline>
   <source pages="130-133"/>
   <quality>korrektur1,kilde,side</quality>
</head>
<body>
Der kom en Nat en Stork til Bys
med et Par raske Drenge.
E—j! Sligt Besøg i Mads’s Gaard
man havde ventet længe!

Men tænk, saa kan den dumme Fugl
ej huske Husets Nummer,
men læsser af sit Tvillingpar
i Stine Skrædders Hummer.

Og Stine, som Besøget fik,
var lige bleven Enke,
saa Glæden var nok saa som saa,
hvad let enhver kan tænke;

især da to hun havde før,
— to Tøser vel at mærke —
hvor skulde Brødet komme fra
og Bukser, Kjoler, Særke?

Da Maren Mads’s kigged ind,
hun laa saa mat og bleget.
,,Naa, Stine, hvordan staar det sig?
Det var nok én for meget.''

Da saas paa Stines Kinder brat
to lange, vaade Gange:
,,Jeg synes efter min Forstand,
at det var to for mange.''

Og mens hun grunder Dag og Nat,
tit dirrer hendes Læbe,
skønt ofte nok hun siger selv:
,,Det nytter ej at flæbe.''

Op springer hun en Morgenstund:
,,Jeg har ej Tid at ligge;
kan ej jeg ude slide straks,
saa kan jeg spinde, strikke ....''

Men det var ej til hver en Tid,
hun havde Ro ved Rokken;
snart faldt der en, snart sloges to, 
snart brøled hele Flokken.

Men Stine var i Svinget rask,
vel og lidt gram i Huen:
her faldt et Ord og hist et Klask,
— saa fik hun Fred i Stuen.

Snart er hun karsk og kan igen
sin vante Gerning magte.
Og det er godt, for netop nu
skal Mads’s til at slagte.

De store tog sig af de smaa,
og Stine stred for Føden,
ja, stred og sled, saa Sveden sprang
fra Gry til Aftengrøden.

Og tappert gaar hun ogsaa løs 
ved Bordet paa ,,Guds Gaver'',
for det, hun sætter her til Livs,
skal mætte trende Maver.

Tit benede hun hjem i Smug
trods Værk og trætte Lænder
— aa, hvilken Fryd, naar der blev rakt
mod Døren otte Hænder!

Naar hun ved Aftenstid fik lagt
de smaa i sine Arme,
en ved hvert Bryst, og begge drak 
sig mætte, røde, varme,

da dvæled Blikket skiftevis
paa deres Kinder tykke,
og over hendes Træk der gik
et Skær af Moderlykke.

Saa kom en Sot og rev dem væk, 
før Stine ret det vented.
— ,,Tak du din Gud,'' var Marens Ord,
,,at han igen dem hented.''

Da saas paa Stines Kinder brat
to lange, vaade Gange:
,,Jeg synes efter min Forstand,
at han tog to for mange.''
</body>
</poem>

<poem id="nielsenz2017100787">
<head>
   <title>Ris</title>
   <firstline>Hr. Ris — De ved den rige Ris</firstline>
   <source pages="134-141"/>
   <quality>korrektur1,kilde,side</quality>
</head>
<body>
Hr. Ris — De ved den rige Ris —
en Morgen tager sin Avis
og sætter sig i Stolen lunt til Rette.
    ,,Hvad er nu dette,
som her paa første Side staar med smaat?
,,<i>Til de ulykkelige Fiskerkoner.</i>''
— Se se, det maa jeg sige, det er flot:
Etatsraad Knubb med fire Tusind Kroner,
Grosserer Sørensen med to og Lind med ét... 
har man dog nogen Sinde Mage set!
Og tænk en Gang: halvanden Spalte!
    Død og salte,
der er skam noget at forvalte!''

Som nærmere han Tingen overtænker,
et Drag af Alvor lejrer sig om Munden.
,,Hvor er det dog forfærdeligt i Grunden
med disse mange sørgeklædte Enker,
som nu i Armods kolde Hytter staa
med deres stakkels faderløse Yngel!
Man maatte være jo en Slyngel,
om ej man Raad og Lindring tænkte paa.''
Og da han i sit Suk saa langt er kommen,
han tager Tegnebogen op af Lommen,
opsøger paa sin Pult en Konvolut
og lægger i en Seddel af de graa.
,,Fem Hundred,'' hvisker han med Stemme brudt,
,,vil dog en Tid for et Par Hjem forslaa.''
    To klare Draaber staa
i Øjnene, idet hans Tanker vandre
op mod Guds lyse, milde Solskinshvælv,
hvor hver en lønlig Daad sin Løn vil faa.
,,Ja, Gud ske Tak, at man kan glæde andre 
og med det samme glæde lidt sig selv!''
Og med en Stribe vaadt paa Kinden
og rørt Erkendelse forinden
af egen rene Offervillighed
han vandrer Gulvet langsomt op og ned.

Men Trinene bli’r efterhaanden raske,
alt som hans Tanker egenmægtig traske
ind i et sælsomt, ufremkom’ligt Ælte.
Det er, som med sit indre Jeg han stred, 
et Jeg, der truer med at vælte
den gode, rørte Ris af Pinden.
Mens Rynke tæt til Rynke føjes,
ved Tankens Vægt hans Hoved bøjes,
han standser brat, endnu med Kinden vaad:
    ,,Har jeg i Grunden Raad?
Nu stunder til min Fødselsdag med Gildet ...
jeg kunde dog vist med lidt mindre nøjes;
Gud ser jo dog kun paa, hvad man har <i>villet</i>. 
Hvorfor skal <i>jeg</i> i Givernes uhyre Hær
vel være blandt de første, mellem Blænkerne?
Der kommer saamænd Penge nok til Enkerne.''

Og efter at han nærmere en Stund
har alle Forhold grundig overvejet
og særlig <i>egne</i> Forhold vendt og drejet,
han mener, at han rolig kan forsvare
en Del af Summen til sig selv at spare.
Thi ender han med ét al Kamp og Prutten,
ta’r tvende Hundredkrone-Sedler frem
    og putter <i>dem</i>
ind paa den andens Plads i Konvolutten.
Hvorpaa helt glad han til sin Dont sig vender
og gnider sine fine, hvide Hænder,
imens det i hans Indre toner:
,,Der tjente jeg min Sæl tre Hundred Kroner!''

Da han ved Frokosttid har stillet Sulten
og faaet Ild paa en Cerut,
han ser den indholdsrige Konvolut,
som ligger ventende endnu paa Pulten.
Hr. Jeg — den indre — ytrer sig paany
og taler ærlig, uden Blu og Sky:
,,Mon Pengene nu kommer ret til Nytte
derovre i den fjerne Fiskerby?
Hvem kender Livet i en Fiskers Hytte,
hvem kender disse Folks moralske Vandel?
    Man har saa ofte set,
at Guldet spore kan til daarlig Handel —
Letsindighed og Umoralitet.''

Paa ny begynder Manden at spadsere,
mens Øjet stadig efter Pulten ser.
Han tænker paa, hvor surt de Sedler der
er tjent, hvor han maa om sig være,
hvor han maa slide, vaage, spekulere,
    med al sin Tankes Magt
paa Tiden, Konjunkturerne gi’e Agt
for som en Mand at eksistere.
Om ej i alt han følger Katekismen,
saa tør han sige, at han er sit Land
    en nyttig Mand,
et virksomt Hjul i Samfunds-Mekanismen.
Men Lønnen for ens Dyd og Hvilens Savn ...?
,,Etatsraad?'' Pyt, man ej i Bøssen spytter
som visse Herrer af det fine København
(som f. Eks. Knubb, Agent for Birma),
    der snobbet bytter
en Guldtut for en Snirkel paa sit Firma
og gi’r til Pris for Latteren sit Navn.
Saa vil dog hellere som Løn han stemme
for lidt Forfriskning ude eller hjemme,
lidt Spas, der kan Humørets Status fremme.
Lad Vognen ogsaa nu og da en Nat
ta’e Fart ad Bakken ned med slappe Svingler,
man kan min Sæl tiltrænge at faa sat
paa Livets Hverdagssuppe et Par Kringler.
— Nu stunder Fødselsdagen til,
den store Dag, da de halvtreds han fylder,
hans Venner har med Puf og Minespil
saa fint ham spurgt, om ej han skylder
paa denne Dag sig selv bl. a.
at slaa et lille Slag for Fædrelandet.
Nu vel, det vil han gerne, med Fornøjelse,
han skylder egen Kraft, der aldrig knak,
og sine Handelsvenners Tillid Tak.
    Men ve og ak!
de sløje Tider, Skatternes Forhøjelse . . .
man maa skam stundom kommandere: Bak!

Brat ender han igen al Kamp og Prutten,
og ta’r den ene Seddel ud af Konvolutten.
    ,,Et Hundred Kroner!
Jeg skulde mene, efter mit Erhverv
det er endnu en respektabel Skærv! 
Hvad skylder jeg vel disse Koner?''

Da efter Middag han i Stolen hviler
— et lille Gran generet af sin Drøjhed —
den skønne Festdag for hans Øje smiler,
et Mylr af Flasker, Lys forbi ham piler,
og Tanken snurrer om foruden Rast,
indtil den atter kører fast
    i Tidens Sløjhed.
Tavs regner ud han Gildets Udgiftsposter,
og skønt han tager varlig paa sin kære Moster
og regner nøje, prutter længe,
    saa kan han nok forstaa,
der ryger let en Seddel af de graa.
,,Det er dog svært, hvad sligt et Gilde koster —
fem Hundrede — det er skam mange Penge!''
Han rejser sig, ta’r atter til at gaa
og skotter tænksomt hen til Konvolutten:
,,Naar man paa anden Vis sig ofre maa,
saa er <i>det der</i> dog vist en Smule Rutten
med Mønten efter min Geschæft og Stilling
— jeg kunde bruge selv hver Hvid og Skilling.''

At Jeg — det indre — er og bli’r det stærke,
det faar hans Overflade-Jeg at mærke.
Han stritter haardt imod, vil gaa sin Vej,
    men kan det ej,
han sveder, vrider sig og klør sin Nakke,
men Jeg’erne bli’r ved at skænds og snakke.
,,Nu ingen Svaghed, det maa have Slut,
jeg kan en lille Skærv jo altid sende,
hvis Komiteen senere vil ta’e til Takke.''

,,Saa ta’r han tavs den aabne Konvolut
og med et Suk han lader Sedlen vandre
i Tegnebogen til de andre.

<nonum><center>* * *</center></nonum>

Saa rinder op den skønne Mærkedag 
— Halv-Ceklets store Udraabstegn —
    med Grønt og Flag,
med Haandtryk, Vennesmil og Blomsterregn.

,,Ja, kære Venner,'' tager Værten Ordet 
    ved Bordet,
,,vi lever i en Tid med Slid og Kamp,
en Tid, da ved elektrisk Kraft og Damp
vort Samfundsliv fik Fart som aldrig før.
,,Hold ud, hold ud!'' staar skrevet paa hver Dør.
Og se — som gode nationale Slidere
vi laaner alle Sjæl til Organismen,
befordrer Kunsten, lindrer Pauperismen.
Men det skal siges, at vi mod os <i>selv</i> har Pligter,
    som tit vi svigter:
Vi kæmper, agter paa hver Tidens Vending,
vi regner, grubler, sveder, gaar i Spænding,
saa tit sig rejser halvt vor Hovedtop;
tit hænger Eksistensen i en haarfin Strop,
tit brænder Nerverne, tit slappes Kraften,
vi trænger, <i>trænger</i> til at stives op!
Saa lad os ret da styrke os i Aften,
forfrisk Dem, mor Dem, nyd af Saften!''

Og Vinen skummer, Viddet strømmer 
fra alle Kanter, mer og mer
man Festens Giver rundt berømmer,
velsigner, jubler, græder, ler.
Til sidst en særlig oprømt Skare
ham smykker med en Lavrbærkrans
og halvt i Gang og halvt i Dans 
ham under Sang og ærefuld Fanfare
    i Guldstol bærer højt,
imens de andre sig forlyster
ved grønne Flaskers Knald og Sprøjt
og skaaler rundt med høje, ædle Røster.

Der er en Stemning oppe i hver Slider,
som rigt forfriske maa for lange Tider.
Og Værten takker, snart med Kinden vaad,
    snart ung og kaad;
hver Tanke om hans store Offer tier,
han føler, at den graa, som springer,
gi’r Fremtidsmodet nye Vinger
og fylder alles Bryst med Livsværdier,
han føler med et Velbehag i Blodet,
at han i Aften højner Samfundsmodet.

Og da han hen mod Morgen søger Hiet,
hans glade, svimle Tanker vandre
op mod det store, milde Stjernehvælv:
,,Ja Gud ske Tak, man sidder saadan i’et, 
at man kan være lidt for andre
og med det samme glæde lidt sig selv!“
</body>
</poem>

<poem id="nielsenz2017100788">
<head>
   <title>Fru Livets Skole</title>
   <subtitle>Rimbrev til en Ven paa Mars.</subtitle>
   <firstline>Min kære Ven! Du beder om Besked</firstline>
   <source pages="142-150"/>
   <quality>korrektur1,kilde,side</quality>
</head>
<body>
Min kære Ven!
              Du beder om Besked
med Hensyn til, hvordan vi har ’et
hernede med vort Skolevæsen.
Jeg sidder nu med Fingeren paa Næsen
og grunder Panden ganske hed
— det er skam ej saa let forklaret —;
men du vil ta’ til Takke nu med Svaret.

Vi har hernede tvungen Skolegang
fra Vuggen af, til vi kreperer,
og alle — smaa og store — ,,frekventerer'' 
den samme Skole, rummelig og hjemlig
    — Fru Livets nemlig.
Vi er i alt en skønne Flok Personer
(man siger fjorten Hundred Millioner),
der rundt paa Kloden er fordelt i Klasser.
Jeg selv maa i den danske ta’ min Tørn,
og du kan tro, der har vi Masser
    af rare Børn.

Vi giver alle store Lærepenge
— Fru Livets Skole er uhyre dyr —
til Gengæld faar vi mangen Tærepenge,
som tit dog hurtig sættes over Styr.
For Resten har vi Fælles-Undervisning
(desværre ogsaa Fælles-Risning),
og det, at Pigerne er Hovedmassen,
det gi’r et voldsomt Liv i Klassen;
de styrer egentlig Kommersen,
og uden dem vi døjed aldrig Persen,
thi du maa vide, at vor Skolegang
    den er én lang,
til Døden fortsat Undervisnings-Serie,
    foruden Ferie.
Jeg selv kan dog helt godt faa Has paa Tiden,
jeg har et livligt Pigebarn ved Siden.

Fru Livets Alder kan der tvistes om,
men meget gammel er hun, Damen,
seks Tusind Aar — er manges Dom;
dog er hun meget livlig a’ sig,
og skønt hun ikke har Eksamen,
hun er dog dygtig til at lære fra sig.
Metoden maa vist nærmest kaldes frøbelsk,
men Resultatet bliver ofte krøbelsk,
thi mange ta’r det hele for Kommers
og leger, lige til de bli’r halvfjer’s.

Ja, jeg vil intet stikke under Stolen:
der er en rædsom daarlig Aand i Skolen.
Jeg selv har mine Fejl — bevars!
Men da mit Blik er skærpet særlig nøje 
for Skæven i min Broders Øje,
saa bør jeg sikkert i et Brev til Mars
ej rakke ned mig selv, men fugtle Næsten
    — det er for Resten
en Trang, der kribler alle her bag Vesten.

Vi har af Skolefag ,,de ordinære'',
der sigter hen paa Kristendom og Dyd,
kort sagt, paa det, som alle Folk bør lære.
Men mange svært ved visse Fag sig vaander,
og højt det kræves nu i Nord og Syd
af fine Hoveder, der kaldes Overaander,
at Kristendom skal tages af Programmet.
    Saa kan du nok forstaa,
det gaar med Dyd og gode Sæder ligesaa: 
paa Pulterkammeret med hele Krammet,
for vort Aarhundreds store Tankefang
ej passer mer Moral og Salmesang!
Til dem sig slutter alle raske Drenge,
de mest begavede, de stolte, ranke,
    der lever rigt,
    ja kongeligt
paa egen eller andres frie Tanke,
og hvem det Hædershverv tilfaldt — blandt andet
    at bære Landet.

Og de, der holder paa den gamle Lære
og vidner frit med Pen og Mund,
at de til deres sidste Stund
    den tro vil være,
de har ej Tid at slaa Fornægterne,
for de maa først og fremmest fugtle Sekterne
og holde Øje med hinanden:
om nogen af de Brødre kære
ej trænger til et Kætter-Kryds paa Panden.

Den meste Tid vi bruger til at regne,
og Klang af Kroner evig toner lydt;
men skønt der passes paa os alle Vegne,
saa er det rædsomt, hvor der bliver snydt.
Det er hernede paa vor gamle Klode
    fast bleven Mode
at faa sit eget Facit til at passe
ved Hjælp af Mønt fra andres Kasse.

I Skrivning mange hen sig give
til Kunsten andres Navn at efterskrive;
mest øver man sig paa en Slags Papir,
som hedder Veksler, og det er en Svir 
for mange denne smukke Kunst at drive.
For øvrigt ejer selv den mindste Pog
    en Skrivebog,
som vi hernede kalder Glemmebogen,
og deri glemmer aldrig nogen
at skrive smaa og store Pligters Sprog;
Fornærmelser og den Slags Mén
vi skriver helst i Sten.

I Stil vi har en Mængde gode Penne,
der op og ned paa alt kan vende,
fortælle selvopfundne Eventyr, Skandaler,
og hvad der ellers sig betaler.
Her skrives ogsaa mange fine Stile, 
hvori det regner ned med Pile,
og mange af dem bliver trykte,
især er de, der klikker Næstens Rygte,
    uhyre søgte.

Til Gymnastik vi har en grumme
Portion med tykke og med tynde Taljer,
og mange aspirerer til Medaljer.
Du skulde se, hvor de kan let sig humme
    og Ryggen krumme
og gøre dyb Honnør med Halen,
naar der er store Folk i Salen.
Og ellers har vi mange svært adrætte,
der over alle Bud og Bomme sætte
— selv mange Pigebørn er meget lette.

Hvad Orden angaar er jeg lidt forlegen; 
    thi det er Tingen,
    vi har slet ingen,
i alt Fald har vi ikke megen.
Vi brydes, trænges, Krop ved Krop,
og hujer, hyler op i høje Toner.
Men tænk dig: fjorten Hundred Millioner! 
Hvad skal Fru Livet stille op!
Tit er der mellem Klasserne en Kamp,
saa der om Skolen staar en Damp:
de store slaar de smaa til Jorden
og kusker dem med Knubs og Tamp,
det er — fortæller de — Kulturens Orden.
Og Luften fyldes rundt med Raab og Hvin
— du store Allah, sikken Disciplin!

Her i min egen Klasse er vi delt
i Fylker efter Størrelse og Farve,
og tit hinandens Ryg vi saadan garve,
at der er ej af Huden helt.
De stærkeste man altid let kan kende,
de findes altid i den fine Ende.
For Resten skifter Kærlighed og Had, 
saa tit man ved ej, hvilket der er hvad:
den ene Time Arm i Arm vi vandre, 
og i den næste æder vi hverandre.

Som sagt, der er en daarlig Aand til Stede;
dog er vi mange, som os dydig skikke
og takke Gud med himmelvendte Blikke,
    at ej vi vandre
paa Udyds Bane med de andre.
Jeg selv har altid været god og lydig,
i alle Maader flink og dydig;
men jeg kan aldrig for de andre nære mig,
og det er fælt, saa meget stygt de lære mig.

Vel Flid og Dyd berømmes hos os højt, 
men vejer dog i Grunden ej en Døjt. 
Nej, det, det gælder om, det er at lugte,
hvor Appelsinen monne hænge,
og saa i Kædegang sig bugte,
ved Hjælp af Kno og Albu frem sig trænge 
og passe Stunden, være snild og give
snart den beskedne, snart den hovne,
saa kan den største Skælm, ja selv den dovne
faa Præmie og æret blive.
Man siger nok, at Flid og Dyd paaskønnes
og skal med Hæderspladsen lønnes,
jo pyt! — tit ses de største Lukse
at kro sig højt i Klasserne som Dukse.
Man siger og i alle pæne Kredse,
at Ærlighed og Sandhed sejrer stedse,
    men er det sandt?
Nej, Sandhed er, at Sandhed overflyves
af Løgnen her paa hver en Kant
... aa, det er rædsomt, hvor her lyves!

Paa Legepladsen har vi voldsomt Grin,
især vi Røverlegen ofte øver,
og vi har mangen rigtig dygtig Røver,
der klarer sig, trods nogen Beduin.
Vi leger med hinanden Himmelspræt,
saa mange taber deres Aandedræt;
vi leger ogsaa Mand og Kone
og holder paa den ydre gode Tone;
men heldigvis de Tider er forbi,
da Mand og Kone hjalp sig med hinanden,
nu skifter Konen tit saa vel som Manden,
og Kærligheden bli’r saa yndig fri.

Nu maa jeg sige Stop med Brevet
og lægge Pennen ned igen.
Trods alt, hvad ondt jeg her har skrevet,
jeg af Fru Livet er en lønlig Ven;
men det, jeg her dig hviskende betror,
er ikke for enhver til Fals,
og hvis det rygtes til vor kære Jord,
saa er jeg om en Hals;
thi det er blevet Skoleskik hernede,
at alle bør paa Fruen være vrede
og bande hende ret af Hjertens Lyst.
Naturligvis af fuldt og ærligt Bryst
<i>jeg</i> bander med og giver <i>hende</i> Takken,
    hver Gang i smaat og stort
    jeg har en Dumhed gjort,
og Nemesis mig ta’r i Nakken; 
men ellers passer godt det Vink, 
som jeg dig ovenfor har givet:
jeg synes, hun er rigtig flink, 
jeg holder <i>meget</i> af Fru Livet.

Hun gør sig saamænd ogsaa Umag nok
med hele sin uhyre Flok,
hun sidder selv den hele Dag paa Stolen
og deler Lærdom ud saa vel som Vinker;
jeg ved da ogsaa mange, selv blandt Sinker,
der lærte meget rigtigt godt i Skolen.
Jeg tror, at <i>de</i> faar lært de bedste Sager,
som faar de bedste Huskekager.

Lev vel, min Ven, modtag en Hilsen
fra Vennen
                Zakarias Nielsen.
</body>
</poem>

<poem id="nielsenz2017100789">
<head>
   <title>Til min Hustru</title>
   <subtitle>paa hendes Fødselsdag 1902.</subtitle>
   <firstline>Min lille hjertenskære Viv</firstline>
   <source pages="151-153"/>
   <quality>korrektur1,kilde,side</quality>
</head>
<body>
Min lille hjertenskære Viv,
en Gang min glade Legesøster,
en Gang — da Sorgen brød mit Mod — 
min tro Veninde, ren og god,
min milde, bibelstærke Trøster —

I Regnbueskær staar for mit Syn
du skøn fra hine fjerne Dage,
da til min Arne jeg dig drog,
og du mit Barn i Favnen tog
og blev min gode ,,hulde Mage''.

Om vore Minder slog vi Ring,
som og om Sorgerne, vi fristed,
og gav os trygt til Virket hen: 
at bygge Livet op igen,
som for os begge syntes bristet.

Men du var den, der bygged bedst,
det har jeg skønnet længe, længe.
Du tingede om Sol hos Gud,
gik listig til min Muse Bud
og skaffede mig nye Strenge.

Jeg tro’de i de tunge Aar,
før du din Haand mig havde givet, 
at jeg var dømt til Døden snart;
men du beviste i en Fart,
at jeg var netop dømt til Livet.

Du gav paany min Manddom Lød, 
saa ej igen den let skal falme,
gav Blodet Fart, gav Udsyn vidt,
derfor jeg synger Gud saa tit
med dig i Haand en Takkesalme.

Nær Skovens Bryn vi fik vort Bo,
og sund og frisk som Bøgesuset 
blev Luft og Tone i vort Hjem,
men du er den, der tryller frem
Humør til Allemand i Huset.

Og du er tro, som du er klog,
og let til Bens og snild paa Haanden,
og du er dygtig, arbejdsgrisk,
som du er livlig og polisk
og end som Barnet lys i Aanden.

Tit som en Klogekone mild
du ved min Arbejdsstol gav Møde 
og signede mig med din Haand 
og maalte mig med røde Baand,
med Baand saa fine og saa bløde.

Du gav mig Helse mangen Stund 
for Værk i Sind og Flyvekuller
ved Smil fra dine Øjne to,
ved alt det Skælmeri, der lo
i dine mange Smilehuller.

End rank og ung i Sind du staar,
og mørkt endnu er Haarets Fylde,
og jeg vil være ung og rank,
saa længe du kan holde blank
min Pande og mit Haab forgylde.

Og jeg vil takke Gud i Dag 
og dine gode Hænder trykke,
ja, takke Gud mit hele Liv 
og dig, min hjertenskære Viv,
for al min stille, dybe Lykke.
</body>
</poem>

</workbody>
</kalliopework>


<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="andre" author="oehlenschlaeger" status="incomplete" type="poetry">
<workhead>
   <title>Andre digte</title>
   <year>?</year>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<poem id="oehlenschlaegerandrea1">
<head>
   <title>Vinterangst</title>
   <toctitle>Vinterangst</toctitle>
   <indextitle>Vinterangst</indextitle>
   <firstline>Maanen skinte bleg paa Snee</firstline>
   <notes>
      <note>Trykt i <a person="rahbek">Knud Lyne Rahbeks</a> tidsskrift <i>Ny Minerva</i>, 1808.</note>
   </notes>
   <quality>korrektur1</quality>
</head>
<body>
Maanen skinte bleg paa Snee,
Natten var saa klar at see;
Nornen bag ved Vuggen stod,
Runer skrev med Barnets Blod.

»Hvad du vil, og hvad du skal,
Er alt her et sluttet Tal;
Hvad du lever Aar for Aar,
Paa din Pande skrevet staaer.«

Saadan sang hun, og forsvandt;
Ingen veed, om det er sandt.
Maanen skinner bleg paa Snee -
Hvo vil giennem Natten see?
</body>
</poem>

<poem id="oehlen1999062847">
<head>
   <title>Fædrelands-Sang</title>
   <subtitle>»Ille terrarum mihi praeter omnes Angulus ridet.» Hor.</subtitle>
   <toctitle>Fædrelands-Sang</toctitle>
   <indextitle>Fædrelands-Sang</indextitle>
   <firstline>Der er et yndigt Land</firstline>
   <notes>
      <note>Skrevet til en konkurrence om en fædrelandssang udstedt af »Selskabet til de skjønne Videnskabers Forfremmelse« i 1819. Juliane Maria Jessens »Dannemark, Dannemark, hellig Lyd!« vandt. Horats citatet siger: »Denne krog af verden tilsmiler mig fremfor alle.« Digtet blev første gang trykt i <i>Samlede Digte</i>, Bd. II, 1823. Senere udgaver indeholder kun 1., 3., 5. og sidste strofe.</note>
   </notes>
   <quality>korrektur1,kilde</quality>
</head>
<body>
Der er et yndigt Land,
Det staaer med brede Bøge
Nær salten Østerstrand;
Det bugter sig i Bakke, Dal,
Det hedder gamle Danmark,
Og det er Freias Sal.

Der sad i fordums Tid
De harniskklædte Kæmper,
Udhvilede fra Strid;
Saa drog de frem til Fienders Meen,
Nu hvile deres Bene
Bag Høiens Bautasteen.

Det Land endnu er skiønt,
Thi blaa sig Søen belter,
Og Løvet staaer saa grønt;
Og ædle Qvinder, skiønne Møer,
Og Mænd og raske Svende
Beboe de Danske Øer.

Vort Sprog er stærkt og blødt,
Vor Tro er reen og luttret
Og Modet er ei dødt.
Og hver en Dansk er lige fri,
Hver lyder tro sin Konge,
Men Trældom er forbi.

Et venligt Syd i Nord
Er, grønne Danarige,
Din axbeklædte Jord.
Og Snekken gaaer sin stolte Vei.
Hvor Ploug og Kiølen furer,
Der svigter Haabet ei.

Vort Dannebrog er smukt,
Det vifter hen ad Havet
Med Flagets røde Bugt.
Og stedse har sin Farve hvid
Dit hellige Kors i Blodet,
O Dannebrog, i Strid.

Karsk er den Danskes Aand,
Den hader Fordoms Lænker,
Og Sværmeriets Baand.
For Venskab aaben, kold for Spot,
Slaaer ærlig Jydes Hierte,
For Pige, Land og Drot.

Jeg bytter Danmark ei,
For Ruslands Vinterørkner,
For Sydens Blomstermai.
Ei Pest og Slanger kiende vi,
Ei Vesterlandets Tungsind,
Ei Østens Raseri.

Vor Tid ei staaer i Dunst,
Den hævet har sin Stemme
For Videnskab og Kunst.
Ei Bragis og ei Mimers Raab
Har vakt i lige Strækning
Et bedre Fremtids Haab.

Ei stor, vor Fødestavn,
Dog hæver sig blandt Stæder
Dit stolte Kiøbenhavn.
Til bedre By ei Havet kom,
Ja ingen Flod i Dalen,
Fra Trondhiem og til Rom.

Med hellig Varetægt
Bevare du, Alfader!
Vor gamle Kongeslægt.
Kong Fredrik ligner Fredegod;
Hvor er en bedre Fyrste,
Af bedre Helteblod?

Hil Drot og Fædreland!
Hil hver en Danneborger,
Som virker hvad han kan.
Vort gamle Danmark skal bestaae,
Saalænge Bøgen speiler
Sin Top i Bølgen blaa.
</body>
</poem>

<poem id="oehlen1999100201">
<head>
   <title>Raad til unge Ægtemænd</title>
   <toctitle>Raad til unge Ægtemænd</toctitle>
   <indextitle>Raad til unge Ægtemænd</indextitle>
   <firstline>O, du, som med din Lillievaand</firstline>
   <notes>
      <note>Man tror det ikke, men Oehlenschlägers <i>Raad til unge Ægtemænd</i> (ofte betitlet <i>Raad til en ung Ægtemand</i>) blev, efter længe at have cirkuleret i afskrifter, offentliggjort første gang i <i>Ekstra Bladet</i> mandag d. 4. maj 1970, nærmere bestemt i sexbrevkassen "Spørg Inge &amp; Sten" på side 18 mellem henholdsvis et læserbrev af en ung kvinde der gerne vil vide om det nu også er almindeligt at kæresten altid har rejsning allerede ved afklædningen, og et andet læserbrev der fremhæver tungekysset blandt tidens erotiske udsvævelser. Således al mulig grund til at afvise digtet som et falsum, men flere skriftkloge har sagt god for det.<br/>Den 18. maj gav Povl Ingerslev-Jensen, formanden for Oehlenschläger Selskabet, følgende svar i samme avis:<br/><br/>"De spørger, om digtet med elskovsråd, som Ekstra Bladet bringer i dag den 4. maj 1970, er af Oehlenschläger? Som formand for Oehlenschläger-Selskabet kan jeg svare, at det er det så ganske afgjort. Man træffer på mere af samme skuffe i digterens papirer på Det kgl. Bibliotek. Om det citerede dig kan siges, at det i årevis er rendt byen rundt i forskellige varianter. En nu afdød litteraturprofessor har fundet det med følgende begyndelse: 'Ifald Du kneppe vil i Mag -'. Desværre er ingen fortsættelse overleveret, uden den allerede kendte, men Ekstra Bladet har gengivet digtet i en af dets bedste versioner, der ikke på noget punkt lider under afskriveres individuelle tilføjelser. Noget originalmanuskript har jeg hverken truffet eller hørt om, men ægtheden lyser ud af ordvalget. [...] Jeg vil tro, det er fra hans tidlige manddomsperiode mellem 1809 og 1820. Hans senere forlibelser gik ikke så yderligt - eller inderligt. [...]"<br/><br/>Og selveste F.J. Billeskov Jansen forsvarer digtets ægthed i et brev til udgiverne af <i>1000 danske digte</i>:<br/><br/>"Man bør regne med, at erotik i praksis og i diskussion var mere gængs end vi forestiller os fra tidens erindringer og officielle digtning. [...] Jeg tror altså, at det fritsvævende digt er af Oehl.; versene profesionelle, indholdet præcist som et kapitel hos Vandervelde eller Inge og Sten! Anskuelighedens triumf." (citeret på side 1519 i <i>1000 danske digte</i>)</note>
      <note>Den her givne tekst følger førstetrykket, dog er "paastaar" rettet til "paastaa" og "alvor" har fået stort begyndelsesbogstav.</note>
      <note type="credits">Bidrag fra Brian Bentsen - tak til Anders Nordentoft der oprindeligt bidrog med en version af digtet og til Niels Jensen for Poul Ingerslev-Jensens kommentar.</note>
      <!-- Bidrag fra Anders Nordentoft som skriver: »Ret ukendt Oehlenschlæger. Nedenstående blev for nogle år siden publiceret i en avis (Politiken?) med påstand om, at det hidrørte fra Oehlenschlæger. Jeg tror på det, men har ikke checket. Du afgør, om det passer ind i din samling.« Saftige sager, så vi lader absolut tvivlen komme Oehlenschläger tilgode.
      Niels Jensen tilføjer: »Så ved jeg ikke om det også er omtalt i Politiken, men det blev 4. maj 1970 omtalt i Ekstra Bladet. -->
   </notes>
   <pictures>
      <picture src="oehlen1999100201.jpg">Fotokopi af side 18 i <i>Ekstra Bladet</i>, mandag d. 4. maj 1970. Det relevante læserbrev er det andet, med titlen ,,Før 1850!?'', selve digtet begynder lige under tegningen af Oehlenschläger.</picture>
   </pictures>
   <quality>korrektur1,korrektur2,korrektur3,kilde,side</quality>
</head>
<body>
O, du, som med din Lillievaand
er nyligt lagt i Rosenbaand,
hvis Torne ikkun staaer i Brud
- gid aldrig de maa springe ud -
dig vil jeg give en Idé,
om hvordan Manden sig bør té,
naar Konen bliver øm og varm,
og Sukke hæver hendes Barm.

Læg hende i en Seng saa lun,
hver Pude fyldt med Edderdun.
Skyd under hendes Bag i Smug
en Pude gjort til samme Brug.
Men hvis hun har en fyldig Bag,
ja, da er det en anden Sag.
Skønt er Naturens nøgne Værk,
og derfor bort med hendes Særk.

Derpaa du fra hinanden slaar,
de tvende marmorhvide Laar.
Tryk dig til hendes Barm saa rund,
sug Vellyst af den røde Mund.
Men blusser heftigt hendes Kind,
stik Fingeren en Smule ind.
Nu er der dem, der paastaa at
man ret for Alvor bør ta' fat.
Sligt maa du ikke agte paa,
lad Fuskere kun gøre saa.

Nej, kys og kæl og prik og stik,
til du ser Graad i hendes Blik,
indtil du ser, hun svæver i
Vellystens søde Raseri,
til hver en Muskel er i Strid,
og hun dig giver sagte Bid,
indtil du lig en Ædelsten
omsluttes fast af hendes Ben.

Selv maa hun med et kærligt Smil
slaa Haanden om din Elskovspil,
at den kan svulme rund og trind
og dybt i Hjertet trænge ind.

Gør ej for kort den søde Strid,
men stød kun langsomt og giv Tid,
og gør for ej at mangle Krudt
en Hovedpause hvert Minut.
Naar saa en Kildren i dit Spær
forkynder Øjeblikkets Nær,
stød Sceptret ind, saa langt det naar,
lad Haar sig trykke imod Haar,
og sprøjt saa Styrkesaften sund
dybt ind i Grottens dunkle Bund.

Om du gaar frem ad denne Vej,
da siger hun dig aldrig Nej,
men er paa første Vink tilstede
at aabne Grottens Bund med Glæde.
</body>
</poem>

<poem id="oehlen2000010501">
<head>
   <title>Med et lille Speil</title>
   <toctitle>Med et lille Speil</toctitle>
   <indextitle>Med et lille Speil</indextitle>
   <firstline>I Fald min Musa ei tog feil</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
I Fald min Musa ei tog feil,
Hvad bedre kan vel end et Speil
En yndig Evadatter gives,
Hvori hun daglig selv kan see,
Hvor deiligt Kindens Roser lee,
Hvor yndigt Barmens Lilier trives?

En Maler, selv ei største Mand
Saa smukt et Billed male kan
I mange Timer, flere Dage,
Som hun i en Minut, naar blot
Kun selv, hvis Lyset falder godt,
Sig lidt at speile vil behage.

En Mø er stundom af den Art,
At hun forglemmer meget snart;
Hun nemmer hurtigt, men erindre,
Et er ei hende nær saa nemt,
Især hun strax igien har glemt,
Hvor skielmsk de skiønne Øine tindre.

Har Zephir nu desuden tidt
I lette Silke spøget lidt,
Og overskredet sine Grændser;
Naar Lokken alt for vildt han slaaer,
Da er det godt, at strax man faaer
For Speilet, og hans Væsen ændser.

Saa tag, du Hulde! dette Speil.
Det viser Skiønhed uden Feil,
Det viser Amors hulde Kerte.
Og har du sødt i Speilet leet,
Da har du grandt det Billed seet,
Som staaer i mangen Ynglings Hierte.
</body>
</poem>

<poem id="oehlen2000010502">
<head>
   <title>Sommertrøst</title>
   <toctitle>Sommertrøst</toctitle>
   <indextitle>Sommertrøst</indextitle>
   <firstline>Solen skinte varm og skiøn</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Solen skinte varm og skiøn,
Dagen var saa blomstergrøn,
Baldur bag ved Egen stod,
Styrked Ungersvendens Mod.

"Ængst dig ei ved Nornens Sang,
Gak med freidigt Mod din Gang,
From i Hierte, kiæk i Aand!
Det staaer i din egen Haand."

Saadan sang han, og forsvandt;
Men hans Trøstens-Ord er sandt,
Angstens Vinter-Iis flød hen,
Mildt staaer Haabets Grønt igien.
</body>
</poem>

<poem id="oehlen2000010503">
<head>
   <title>Sang</title>
   <subtitle>Til Mozarts: "Konnte jeder brave Mann"</subtitle>
   <toctitle>Sang</toctitle>
   <indextitle>Sang</indextitle>
   <firstline>Venus smiler, Bacchus leer</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Venus smiler, Bacchus leer;
Bort med Sorg og Klage!
Inden Vintren dig besneer,
Nyd de fagre Dage!

   Ingen vranten Tidsel her
   Uden Farve, mørk og tvær,
   Sig blandt vore Roser slynge!

Vaaren alt for hurtig gaaer
Med sin Blomsterklynge;
Lad os da, mens vi har Vaar,
Elske, drikke, synge!

   Viin og Piger! hulde Lyst!
   Glas i Haand, og Mø ved Bryst,
   Det er Livets Morgenrøde.

Viin og Piger! Lyst og Skierts!
Naar vi eder møde,
Staaer Horats, Tibul, Properts
Atter fra de Døde.

   Glæde her i fulde Maal
   Har udgydt sin Honningskaal,
   Ingen blank Pocal er bitter.

Seer I Aphrodites Dreng,
Hvor han skielmt fremtitter,
Kysser i sin Blomsterseng
Tusind Favoriter?

   Hvor den raske, skiønne Gut
   Favner varmt den smekkre Glut!
   Ham kan vi os til Mønster tage!

Venus smiler, Bacchus leer;
Bort med Sorg og Klage!
Inden Vintren dig besneer,
Nyd de fagre Dage!
</body>
</poem>

<poem id="oehlen2000010504">
<head>
   <title>Melodiens Almagt</title>
   <toctitle>Melodiens Almagt</toctitle>
   <indextitle>Melodiens Almagt</indextitle>
   <firstline>O du, som skabte blide Melodier</firstline>
   <notes>
      <note>Første gang trykt i <a person="rahbek">Rahbeks</a> <i>Charis</i> i 1800.</note>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
O du, som skabte blide Melodier
Til svage Dødeliges ædle Lyst!
Jeg kan ei takke dig, min Tunge tier,
Men høit, erkiendeligt slaaer mit unge Bryst.
Apollo! ak, din Lyres skiønne Toner
Fremlokke Fryd og Held blandt Millioner;
Høit hæver Siælen sig ved Harpens Klang,
Ledsaget af en ædel Bardes Sang.

I hver en Barm du skaber rolig Glæde;
Da Tonekunsten blid til Jorden steg,
Fra Hyrdens Hytte, Kongens Purpursæde
Saa mangen tom og bitter Time veg.
O, Melodie! du Hierternes Veninde!
Du lyde kun, og blide Taarer rinde;
O, du er Siælens Sprog, og Jordens Fryd,
Du toner Mod, og Følelse, og Dyd.

Taus laae den mørke Skov, sig Intet rørte
I høie Top, i lave, tykke Krat;
Kun tunge Skridt af Vandreren man hørte,
Kun Spøgelsernes Sang i sorte Nat.
Hæst hvisled Bækken giennem døde Egne,
Og skælsomt Stille hersked allevegne -
Da hørtes, høie Gud! din Cithars Bliv,
Og Alt var Sang, og Munterhed, og Liv.

Naar Hiertet banker varmt, og ærlig Borger
Ved Vennebarm vil nyde ædel Fryd,
Men Øiet mørknes over fælles Sorger,
Thi Magt og Tyrannie beseirer Dyd;
Da toner du, og fast sig Hænder knytte
I Broderhaand, da sværges Landets Støtte,
Med ædel Kraft det aabne Hierte slaaer,
Og Vennen for sin Ven i Døden gaaer.

Taus hæver Siælen sig i store Tanker,
Naar, Melodie! du toner Himlens Gud;
Med høi og hellig Varme Hiertet banker,
Naar Andagts høie Hymne bryder ud;
Den gamle Hvælving langsomt Lyden hæver,
Og styrker Stemmen, som i Afmagt bæver,
Høit stiger Støvets Røst, og Støvets Aand
Sig svinger fri fra Lasters usle Baand.

Ja, Melodie! du toner Mod og Varme
Og Broderkiærlighed i Mandens Barm;
Stærkt spænde sig de senefulde Arme,
Og slaae med Kæmpevældens hele Harm:
Forfærdet blegnede Tyranner vige,
Marseillerhymnen<note>Cf. <xref poem="lisle2001112501"/></note> vandt de franske Krige,
Og Frihedshymner evig vinde vil,
Saalænge Mod og Frihedsaand er til.

I Livets Vaar du smelter unge Hierte,
Og vækker ukiendt Fryd i varme Bryst,
Forvandler haabløs Elskovs bittre Smerte
Til blid Melancholie, til stille Lyst.
O det, som bange Yngling ei tør sige
Den yndige og elskelige Pige,
Det vover Harpen i en eensom Stund
Ved Bækken i den skiønne, tause Lund.

Naar Vennen bæres hen til sidste Giemme,
Og tause Skare staaer omkring hans Liig,
Da lyder svagt den brudte, qvalte Stemme;
Men Hiertet røres, og - den hæver sig.
Veemodig trænger Hver til sorte Baare,
Og offrer Liget i oprigtig Taare;
O, Melodie! du skaber Mod og Trøst
I det af Sorgen sønderknuste Bryst.

Du Jordens Fryd! vær min Ledsagerinde,
O, dan mit Hierte, skiønne Melodie!
Lad mig en Himmel her paa Jorden finde
Ved din guddommelige Harmonie.
Du fierner Hiertet høit fra Jordens Laster,
Og over Kummer yndigt Dække kaster,
Du danner Siælen ædel, stor, og varm;
O, ton bestandig Dyd i Svages Barm!
</body>
</poem>

<poem id="oehlen2000010505">
<head>
   <title>Drikkevise</title>
   <toctitle>Drikkevise</toctitle>
   <indextitle>Drikkevise</indextitle>
   <firstline>At opmuntre Folk til at drikke</firstline>
   <notes>
      <note>Særskilt tryk: <i>Drikkevise. af A. Øhlenschlæger, Litteratus. Kbhn. Trykt hos K. H. Seidelin.</i></note>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
At opmuntre Folk til at drikke,
Naar Bollen staaer fuld paa vort Bord,
Den Skik er som tusinde Skikke
Og mangefold Ting paa vor Jord;
Kan Bollen ei selv dem indbyde,
Saa kan de smukt lade den staae,
Det skal os vist ikke fortryde,
Desmere vi Andre kan faae.

O, føler du ei dit Hierte,
At denne velsignede Saft
Kan bortjage Kummer og Smerte,
Hen Fanden i Vold, med sin Kraft:
Saa staaer du ei til at curere;
Men her, som paa hvert Hospital,
Maa hver Incurabel spadsere
Til Kisten for den, som er gal.

Hvo glemmer, at Punsen opgløder
Den koldeste Siæl med sin Ild?
Hvo glemmer, at Punsen forsøder
Den Skiebne, som ikke er mild?
Hvo glemmer, at Alting man glemmer
Naar rundt om glaskronede Bord
Høit hæve sig mandige Stemmer
I glade og jublende Chor?

Heraf nu Enhver kan fornemme,
At ikke jeg qvæder min Sang
For med overtalende Stemme
At faae vores Bolle i Gang;
De klare og milde Pocaler,
Opfyldte til skummende Rand,
Selv tale, som Cicero taler,
Skiøndt ei de er tørre, som han.

Men det, som udfordres til Tingen
Blandt Ingredientserne størst,
Det negter vist sikkerlig Ingen,
At det fremfor Alting er Tørst;
Og for nu ret tørstig at blive,
Man Halsen maa synge sig tør,
Saa kan vi med Bollen det drive
Ret, som det sig skikker og bør.

Thi lader os samtligen skraale
Om Piger og Venskab og Puns,
Saa meget som Halsen kan taale,
Og lad os saa drikke til Bunds.
Seer Glassene kun, hvor de smile
Og vinke med pirrende Damp.
Op, Brødre! kom, lader os ile
Med Mod i den fældende Kamp.
</body>
</poem>

<poem id="oehlen2000010506">
<head>
   <title>Drikkevise</title>
   <subtitle>For Dreiers Klub paa dens femogtyvende Aarsdag (den 26de November 1800)</subtitle>
   <toctitle>Drikkevise</toctitle>
   <indextitle>Drikkevise</indextitle>
   <firstline>O, Bacchus! rul til Jorden paa din Tønde</firstline>
   <notes>
      <note>Særskilt tryk: <i>Drikke-Vise for Dreiers Klub, i Anledning af den 26de November 1800. Kbhn. 1800. Trykt hos K. H. Seidelin. Paa Klubbens Bekostning.</i></note>
      <note><xref poem="oehlenschlaeger2001071002"/>, en anden udgave af samme digt.</note>
      <note type="credits">Bidrag fra Henrik Nielsen.</note>
   </notes>
   <quality>korrektur1,kilde</quality>
</head>
<body>
O, Bacchus! rul til Jorden paa din Tønde,
Og tril den op paa dette kiære Bord;
Thi drikke nu vi agter at begynde,
Som sande Æt af Mænd fra gamle Nord.

Bort, Pallas! bort! Fornuft os rager ikke;
Bort Momus! bort! Satire lides ei.
Men, Evan! kom! thi, Brødre! drikke, drikke,
Det veed vi hvad det er, det Andet ei.

Og andre Ting ei vides skal i Aften.
Som Philosoph jeg har mit Haandsystem:
At min Sophi' gaaer ud fra Druesaften,
Dens Virkning spores skal i mine Been.

Og, Broder! agt det ei, om du maa rave,
Du raver jo dog saa din hele Tid,
Thi skrøbelig du blev i Edens Have
Ved Adams alt for lystne Æblebid.

Gid Æbler da saa dyre havde været,
Som de er nu i Kongens Kiøbenhavn;
Da havde han dem vistnok ei fortæret,
Da følede vi nu ei Glædens Savn.

Da leved vi saa rart i Uskyldsstanden,
For Intet drak vi da den bedste Viin.
Da var ei Kiøbmænd seet med Horn i Panden,
Og Fanden var ei manet ud af Sviin.

Da fløi os stegte Duer ind i Munden
Med Kniv og Gaffel i den fede Ryg,
Og da var Havet fyldt med Punsch til Bunden,
Der voxte Ananas, hvor nu er Byg.

Da var vor Jord af pure Chocolade,
Om Vintren sneede Sukker og Bonbon;
Da lige gik selv Vimmelskaftets Gade,
Og Alle kom i Himlen sans façon.

Da var vi Alle Grever og Baroner,
Hver Stodder bar et Von foran sit Navn.
Hvad er vi nu? - Ulykkelige Zoner!
Ulykkelige Kiøbsted, Kiøbenhavn!

Man lagde Bro med Perler, hvilken Glæde!
Og dandsede derpaa med Silkebeen.
Du græder vel, fortabte Læderstræde!
Fordi du ei engang har Kampesteen.

Henrevne Aand! sving dig fra Glædens Enge,
Hæv ei vor Qval ved Priis om dette Sted;
Thi skulde du der endnu dvæle længe,
Saa nødtes jeg vel til at græde med.

Og nu i Aften maate Pokker græde,
Kun Flasken søde Taarer fælde skal,
Men Flasken fælder dem af lutter Glæde,
Fordi vi drikker os en Perial.

Velan, vi vil ei heller Saften spare.
Kun den, som drikker nu, er klog og viis,
Thi Brødre! viid, paa Vinens Dunster fare
Vi Alle levende til Paradis.
</body>
</poem>

<poem id="oehlen2000010507">
<head>
   <title>Hymne til Glæden</title>
   <subtitle>Efter Schiller.</subtitle>
   <toctitle>Hymne til Glæden</toctitle>
   <indextitle>Hymne til Glæden</indextitle>
   <firstline>Glæde, Lynglimt fra det Høie!</firstline>
   <notes>
      <note>Gendigtning af Schillers <xref poem="schiller2001101701"/>.</note>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Glæde, Lynglimt fra det Høie!
Engel, som fra Himlen kom!
Ild opfunkler Støvets Øie
I din lyse Helligdom.
Huld din Trolddom sammenbinder
Alt, hvad Fordom søndersled;
Hyrden Ven i Fyrsten finder,
Hvor fra Gud du svæver ned.

    -Chor.-
Favn mod Favn, I Millioner!
Broderligt hvert Hierte slaae!
Over Himlens Stierneblaa
Vist en kiærlig Fader throner.

Hvo det store Held ei savner,
Varmt at kaldes Vennens Ven;
Hvo en elsket Viv omfavner,
Juble Tak mod Himmelen.
Ja, selv den, som kun kan sige:
"Der var Een, som elskte mig!"
Hvo som ei det kan, han snige
Af vor Kreds med Taarer sig.

    -Chor.-
Jordens vidtudstrakte Zoner!
Hylder Glædens Sympathie;
Ved dens Guddom hæves vi
Did, hvor den Ukiendte throner.

Glæde drikker Jordens Klode
Ved Naturens Moderbryst.
Alle Onde, alle Gode
Gaae din Rosenvei med Lyst.
Ven, i Dødens Arm den samme,
Kys og Viin os gav dit Bud;
Ormen fryder Sandsers Flamme,
Og Cheruben staaer for Gud.

    -Chor.-
I nedstyrte, Millioner!
Aner du en Skaber, Jord?
Søg ham over Stierners Chor!
Vist han over Stierner throner.

Glæde er den Fiær, som spænder
Høit den evige Natur.
Glæde, Glæde Hiulet vender
I det store Verdensuhr;
Blomstret den af Knoppen hyller,
Sole paa det hvalte Blaa,
Sphærer den i Rummet tryller,
Som vort Øie aldrig saae.

    -Chor.-
Froe, som Almagts Sole glide
Evigt giennem Himmelen,
Som en Helt til Seieren,
Freidigt I ad Banen skride.

Sandheds Ildspeil giennembæver
Tænkeren med Glædens Blink.
Pligtens Ven hun kiærligt hæver
Op paa Dydens steile Brink.
Høit paa Troens Solbierg luer
Hendes Banner flagrende,
Giennem sprængte Grav du skuer
Hende hvid blandt Englene

    -Chor.-
Taaler modigt, Støvets Sønner!
For et Liv af mere Værd.
Hisset over Stierners Hær
En retfærdig Gud belønner.

Støv kan Guder ei giengielde;
Stort, at ligne dem i Dyd!
Armod, Kummer, Smerters Vælde
Svækkes mellem Glades Fryd.
Evig Nag og Hevn forsvinde
Af vor Broderkreds med Skam!
Fred selv med vor værste Fiende,
Ingen Anger martre ham!

    -Chor.-
Ja, vort Regnebræt! du blive
Evig, evig slettet ud.
Hisset vist tilgiver Gud,
Brødre! som vi her tilgive.

Glæde sprudler i Pocaler;
Og Druens Purpurblod
Drikker Blidhed Cannibaler,
Og Forsagthed Heltemod.
Glade vi fra Bænken ile,
Glasset høit i høire Haand;
Vinen klart mod Himlen smile!
Første Skaal: Den gode Aand!

    -Chor.-
Ham, som hist Serapher ære,
Ham, som høit ophøiet er
Over blanke Stierners Hær,
Denne Skaal ham offret være!

Mod, naar Kummer overvælder!
Evighed for hvad du svor!
Hielp, hvor Uskyld Taarer fælder!
Sandhed mod den hele Jord!
Mandig Stolthed, selv for Throner,
Lad den ogsaa fælde dig!
Dyd, Forædling sine Kroner!
Undergang for Last og Svig!

    -Chor.-
Bryst mod Bryst, ved Glædens Druer
Troskab sværge vi vor Ed,
Og ved ham, som smiler ned
Hist fra Himlens hvalte Buer.

Voldsmænds Blod kun Sværdet drikke!
Høimod møde Svig og List!
Haab i Dødens Øieblikke!
Naade for Guds Throne hist!
Leve, leve selv de Døde!
Synger, Brødre! drikker, leer:
Hver tilgives, Ingen bøde,
Intet Helved være meer!

    -Chor.-
Mod, naar Afskedstimen vinker
Os i Gravens Mørke ned;
Brødre! og Barmhiertighed
Hist, naar Dommersværdet blinker.
</body>
</poem>

<poem id="oehlen2000010508">
<head>
   <title>Til Apol</title>
   <toctitle>Til Apol</toctitle>
   <indextitle>Til Apol</indextitle>
   <firstline>Du lange, laurbærkrandste Dreng</firstline>
   <notes>
      <note>Se også udgaven af <xref poem="oehlenschlaeger2001052919"/> i <i>Digte</i> (1803).</note>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Du lange, laurbærkrandste Dreng,
Der altid Lyren har i Hænde,
Og klimprer paa den gyldne Stræng
Fra Morgen indtil Aftens Ende;

Men giør for Resten idel Vind,
Og bryster dig saa stolt som Pokker,
Fordi du har en Rosenkind,
En rank Figur og brune Lokker;

Fordi der gaaer ei Dag forbi,
Da du tilsmiles jo af Here,
Og ømt omfavnes af de Ni,
Og henrykt kysses af Cythere!

Hør, hvad i Dødeligheds Land
Man pleier høit om dig at tale.
Der har man dog lidt meer Forstand,
End i Olympens Stadsesale.

Thi Pallas lever ikke meer
Forklaret over Himlens Skyer;
Localiseert man hende seer
Nu overalt i store Byer.

Sit Kiøn hun snild forandret har,
Men ei sin Mine kold og bister;
Hun før en Amazone var,
Nu er hun blevet en Magister.

Sit Spyd hun trylled til en Pen;
For en Paryk maa Hielmen glide;
Imperativet kom igien,
Da hun bortslængte sin Ægide.

Og høit fra hendes lærde Bo
Man hører hendes Sønner raabe
(Hvis runde Tal er Legio):
"Apol! Du est en ussel Taabe.

Du spiller artigt, det er sandt;
Men mangler reent Soliditeter,
Og fylder Jorden kun med Tant,
Med Følelser og med Poeter."

I Fald, Apol! du er saa læg
Og veed ei, hvad solid betyder,
Da er det Alt, hvad skaffer Steg;
Det Skiønne skaffer tørre Jyder.

Solidhed kaldes det, fordi
Saalænge vi paa Jorden hinke;
Saalænge dependere vi
Af Gaasesteg og Fleskeskinke.

Mercur, med Vinger paa tilforn,
Nu med en Pose fuld af Tutter,
Og Overflødighedens Horn
I Panden, Rigdoms Attributer;

Mercur udraaber: "De har Ret,
Vor sande Svindsot er Poeter.
Kan man i Riim sig spise mæt?
O, ei engang i Hexameter."

"Og" raaber Ceres stoltelig,
Men ikke just med sølvklar Tone
(Hun her paa Jorden viser sig
Som en forædt Forpagterkone);

"Mon man kan pløie Agerland
Med saadant Fias? Det vil ha'e Hede!
Mon det til Torvet bringes kan,
Som Flesk og Rug, som Gæs og Hvede?"

"Ja, ganske vist," strax raaber ud
En Flok, som ønsker dig beskiermet,
Hvis Hierter, ak! ved Skiebnens Bud
Er flyttet ud paa Kioleærmet;

"Paa Leipzigs Messe dette Fias
(Ironice vi Navnet vælger),
Som Svinekiød paa Ulfeldsplads,
Som Rug paa Gammeltorv, man sælger."

Og, see! en Latter hæver sig
Fra Lærd, fra Kiøbmand og Forpagter;
Og hvad der vil forsvare dig,
Giør, at man dig kun meer foragter.

Fortuna, uden Kapriol,
(Paa Kuglen nu hun staaer ei gierne,
Men sidder i en Lænestol,
Med Slaaprok paa, med Baand og Stierne);

Fortuna gaber: "Paa min Tro!
Apol jeg vorder ei forbunden.
Han kan ei lade Folk i Ro,
Den Næsviss bruger altid Munden."

Kronion, som paa denne Jord
Man som en kold Despot kan kiende,
Om, Gud skee Lov! ei i vort Nord,
Saa dog i Jordens anden Ende;

Kronion siger: "Pereat
Apol med sine Idealer!
De svare ikke til min Stat,
De due ikke for en Daler."

Thi stands, Apol! dit Klimpreri;
Din Daad foragtet er og luftig.
Ei tryller meer din Melodie,
Dertil er Verden for fornuftig.

Lær Noget! du har Tid endnu,
Og Hoved mangler dig just ikke;
Men smiil ei mere, hører du?
Til Sanggudindens fade Blikke.

Italiensk Bogholderi
Er Noget, hvortil du kan trænge;
Dog tving dig ikke, du er fri,
Vælg selv, lad bare Harpen hænge!

En Videnskab lidt mere reen
Maaskee dig bedre kunde smage;
Velan, udgrund de Vises Steen,
Og bliv en Fichte op ad Dage.

Dog nei! den Vise blier bespiist
Saa slet, som du; thi uvilkaarligt
Kun Verden raaber: Viist er viist,
Og alt det Daarlige er daarligt!

I sulte begge en Duet,
I begge viist og galt crepere.
Nei, vil du leve, lær da ret
At dømme, præke og curere.

Dog raad dig selv. Bliv lav, bliv stor,
Naar, hvad du er, kun ei du bliver.
Du trives ei paa denne Jord,
Hvis Lyren du ei sønderriver.
</body>
</poem>

<poem id="oehlen2000010509">
<head>
   <title>Til Rimer</title>
   <toctitle>Til Rimer</toctitle>
   <indextitle>Til Rimer</indextitle>
   <firstline>Rimer! Du maa takke mig</firstline>
   <notes>
      <note>Se også udgaven af <xref poem="oehlenschlaeger2001052917"/> i <i>Digte</i> (1803).</note>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Rimer! Du maa takke mig,
Hvad de Fleste negte dig,
Jeg beviser, at du har.
Hør kun! Sagen er jo klar.

Først og fremmest selv du troer,
At du er en Digter stor.
Kunde du slig Tanke havt
Uden stærk Indbildningskraft?

Du erindrer ganske klog,
Hvad der staaer i Andres Bog,
Sammensætter det med Flid -
Det er jo Beviis paa Vid.

Cithrens nysselige Klang,
Lidenskabens vilde Sang
Synes Galskab dig og Luft -
Ergo har du jo Fornuft.

Følelse blev og din Deel;
Kaldes du en Sneglesiæl,
Smærter det, som du fik Riis.
Trænge vi til meer Beviis?

Følelse, Vid, Phantasie,
Og Fornuft - det er Genie.
Rimer! Har du Mage set?
Du fikst Genialitet.
</body>
</poem>

<poem id="oehlen2000010510">
<head>
   <title>Den poetiske Billedjæger</title>
   <toctitle>Den poetiske Billedjæger</toctitle>
   <indextitle>Den poetiske Billedjæger</indextitle>
   <firstline>Mangen Aftenstund</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Mangen Aftenstund
I den grønne Lund
Med min Lyra under Armen
Tidt jeg gik Rund;

Søgte mig halv træt
Efter en Sujet,
Som jeg kunde bearbeide
Sødt, blødt, blidt, net.

Naar da et jeg fandt,
Passende charmant
For mit Fag og for mit Hierte
I en skiult Kant,

Da jeg om mig saae,
Monne Lyren slaae,
Sang, om ikke just saa rythmisk,
Dog omtrent saa:

Ullen dullen dof!
Fingel fangel fof!
Fof for alle Mærkepande!
E! B! Ba! Bof!
</body>
</poem>

<poem id="oehlen2000010511">
<head>
   <title>Med en Guldhalskiæde</title>
   <subtitle>Efter Goethe</subtitle>
   <toctitle>Med en Guldhalskiæde</toctitle>
   <indextitle>Med en Guldhalskiæde</indextitle>
   <firstline>Maa jeg med dette Blad dig byde</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Maa jeg med dette Blad dig byde
En Kiæde let og bøielig,
Som, tidt omvunden, sig vil fryde
Ved til din Hals at klynge sig?

Forund den Taabe denne Lykke!
Beskeden den sig om dig snoer.
Om Dagen - bær den som et Smykke,
Om Aftnen - læg den paa dit Bord!

Men bydes dig en større Lænke,
Som trykker mere tung og svar,
Kan jeg deri dig ei fortænke,
Om du en Slags Betænkning har.
</body>
</poem>

<poem id="oehlen2000010512">
<head>
   <title>Blindebuk</title>
   <subtitle>Efter Goethe</subtitle>
   <toctitle>Blindebuk</toctitle>
   <indextitle>Blindebuk</indextitle>
   <firstline>Livsalige Belinde!</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Livsalige Belinde!
Hvi maa saa mørk jeg finde
Med aabne Øine dig?
Knap Klædet fast var bundet,
Før jeg var hurtig fundet;
Og hvorfor mon just fandt du mig?

Du greb mig fat med Varme,
Holdt mig i dine Arme,
Jeg maatte henrykt staae.
Knap faldt det hvide Klæde,
Før borte var min Glæde,
Og kold du lod den Blinde gaae.

Nu famled han, og søgte,
Man narred ham, man spøgte,
Og han fik Ingen fat.
Ak! hvis du ynkes ikke,
Da med tilbundne Blikke
Han raver i en evig Nat.
</body>
</poem>

<poem id="oehlen2000010514">
<head>
   <title>Trøst</title>
   <subtitle>I et mismodigt Øieblik</subtitle>
   <toctitle>Trøst</toctitle>
   <indextitle>Trøst</indextitle>
   <firstline>Stakkels Digter! du beklager dig, at paa din Gammelalder</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Stakkels Digter! du beklager dig, at paa din Gammelalder
Mænd, selv uden Kraft og Vinger, stundom dig en Fusker kalder?
See dig dog engang tilbage, hvis du det endnu ei veed:
Groer ei bedst af Alt paa Jorden Tidslen Utaknemlighed?

Sophocles i Oldingskraften skrev, hvorpaa nu Verden skiønner,
Sin Ødyp - og blev for Retten stævnet da af egne Sønner
Som en vanvittig Daare, der ei kiendte Faderpligt.
Vise Dommer Skialden frelste; Talsmand blev hans eget Digt.

Don Qvixote skrev Cervantes; selv Apol ham Krandsen bragte,
Bogen morede Kong Philip - Skialden ingen Skierv han rakte.
Snart en uforskammet Smører bedre Don Qvixote skrev;
Skialden pisked ham med Nelder, han til Spot for Verden blev.

Shakespeare lyste som en Stierne; længe dog ei Stiernen funkled,
Beaumont Fletcher Himmelstiernen med Raketters Blus fordunkled.
Garrick, Schröder, Tieck og Schlegel hylded ham, snart godt, snart slet.
Store Shakespeare! endnu Verden aldrig har dig fattet ret.

Holberg skrev sin Kandestøber - og det var ei i en Kande,
Verdens Bly til Kar han støbte; det var i hans egen Pande.
Men en Paulli meget bedre sig forstod paa Poesie,
Lærte Holberg med sin Dumhed bedre Kandestøberi.

Stakkels Holberg! dine Skatte danske Skueplads du skienkte;
Men i bælmørkt fugtig Kielder du paa Væg din Lampe hængte.
Ingen kom dens Lys at skue; Tiden, fuld af Regn og Slud,
Trued med at slukke Lampen - o, men aldrig gaaer den ud!

Ei forglemmer jeg de Dage - Tiden kaldte sig romantisk,
Vingen fri man havde faaet (før man stækked den pedantisk) -
Da du, store Fredrik Schiller! heller intet Bifald vandt;
Drengesmagen, Modesmagen ogsaa kaldte dig Pedant.

Goethe, kraftig som Apollo - som Apol lidt uretfærdig!
Mangen Marsyas flaaede dig levende, som os uværdig.
Din Natur, din friske Skiønhed vakte lunken Sympathie,
Og tilsidst kun i dit Ukrudt Daarlighed fandt Poesie.

Saadan paa utallig Maade Smaahed kæmper med det Store.
Saare kan vel Myggen Huden, men ei Manden giennembore.
Overslaae kan Tidens Bølge Klippen, naar sit Skum den slaaer,
Skummet synker dog tilbage - synlig atter Klippen staaer.
</body>
</poem>

<poem id="oehlen2000030201">
<head>
   <title>Digteren, Amor og Musen</title>
   <toctitle>Digteren, Amor og Musen</toctitle>
   <indextitle>Digteren, Amor og Musen</indextitle>
   <firstline>Liflige Vaar!</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
     Digteren.

Liflige Vaar!
Atter du kommer paa lysgrønne Vinge.
Glædeligt Aar!
Synge maa Skialden, og Harpen maa klinge.
Mellem den qviddrende, jublende Fryd
Blander sig Sangens og Tonernes Lyd.

Tag jer i Agt,
Ynglinger! vogter, o tager jer Vare:
Pilen er lagt,
Buen er spændt, eders Hierter i Fare.
Amor er kommen, han Koggeret fik,
Fyldt med de Deiliges træffende Blik.

Saaret er sødt,
Ak! men det ulmer, det tærer, det brænder.
Græsset er blødt;
Plukker det af med de skiælvende Hænder!
Græsset, som voxer i Skyggen saa skiønt:
Haabet ved Navn, saa husvalende grønt.

Urten jeg veed,
Urten, som strax vederqvæger og læger:
Gienkiærlighed!
Kraften den har i sit saftige Bæger;
Duggen, som lædske, som køle kun kan
Elskovens hulde fortærende Brand.

Amor! hvordan?
Kommer saa snart du, som Bøgenes Blade?
Sydlige Land
Kan du letsindig saa hurtig forlade?
Vingede Dreng i det flagrende Flor!
Ynder du følsomme hierter i Nord?

     Amor.

Havet det blaa
Flyder jo her, som for sydlig Himmel.
Øerne smaae
Kruse sig, som i helleniske Vrimmel.
Tonen i Sprogets melodiske Klang
Nærmer sig jo den ioniske Sang.

Pigen er skiøn,
Blaaøiet, blond, som homeriske Skiønne.
Øernes Søn
Vil jeg for Kiækhed og Snille belønne.
Snart er jeg hisset, og snart er jeg her,
Let er min Flugt over Floder og Træer.

Kommer en Vaar:
Færdig med Dække, med Bidsel og Sele
Opsadlet staaer Gangeren graa, min smaa Philomele,
Pegasus liig. O, hvor Dækket er blødt!
Vingen den spiler, og vrinsker saa sødt.

Hen giennem Luft
Flagrer jeg da i den tidlige Sommer.
Urternes Duft
Giver tilkiende, naar Kiærlighed kommer.
Kølige Skyer bestænke min Vei,
Luun falder Draaben, da vaagner min Mai.

Derfor i Glands
Throner jeg her med den vaarlige Sanger.
Bøgenes Krands
Med sine Løv mig i Skyerne fanger.
Ungdommen lokker hid med min Pragt,
Da først begynder i Skoven min Jagt.

Listig da der
Skyder et Blik af den stille Blondine;
Sortøiet her
Træffer en Mø med sin brændende Mine.
Barmen, saa stolt af den fyldige Snee,
Blænder det Øie, som vover at see.

     Digteren.

Gierne jeg meer
End havde hørt mellem Rosernes Lue,
Ha, men jeg seer
Skalken bag Træet alt spænde sin Bue!
Flygte jeg vil, at han træffer mig ei
Yndigste skiønne mig spærred min Vei.

Nu er jeg skudt,
Brændende Længsel mit Hierte nu dræber;
Deiligste Glut
Traf med et Smiil mine siungende Læber.
Himmelske! hvis ei din Mund af mit Saar
Udsuger Giften, da plat jeg forgaar.

     Musa.

Kiender du mig
Endnu ei bedre, min sværmende Digter?
Tid, at jeg dig
Fører fra Sværmen til skyldige Pligter.
Syng nu om Elskov, saa meget du vil!
Mig hører Sangen og Elskoven til.
</body>
</poem>

<poem id="oehlen2000030202">
<head>
   <title>Mine Mestere</title>
   <toctitle>Mine Mestere</toctitle>
   <indextitle>Mine Mestere</indextitle>
   <firstline>Den unge Phantasie blev først udklækket</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
     Ewald.

Den unge Phantasie blev først udklækket
Af mangt enfoldigt, eventyrligt Skrift;
Dog kiendte den ei Kæmpen hielmbedækket,
Du viste mig først Heltenes Bedrift.
Da fandt jeg Prosabogen vingestækket,
Mig smiilte Maanen giennem Skyens Rift,
Og skiøn paa Biergets Snee i Storm og Vinde
Mig vinkte høi den danske Sanggudinde

     Shakespeare.

Hun hæved mig, den Blege, langt fra Jorden.
Men Phantasien ei sin Vrimmel fandt;
Det var saa kraftigt, men saa koldt i Norden;
Opfindelsen ei Alting huldt forbandt.
Da hørte jeg en frugtbar Sommertorden,
Det lynte rødt i Himlens vestre Kant;
Og hver en Knop, som Phantasien kiendte,
Stod nu som Blomst, hvorhen sig Øiet vendte.

     Cervantes.

Da sværmed den omkring paa Macbeths Hede,
Og rasled kun imellem Spyd og Skiold;
Den ændsed ikke Dagens Liv dernede,
For Øieblikkets Daad var Barmen kold.
Da dæmped atter Poesie dens Hede,
Den værnedes af Vittighedens Skiold,
Foragted Mambrims Hielm, og lytted heller
Til Borgerlivets yndigste Noveller.

     Homer.

Dog som den lærte nu hver Kraft at skatte,
Da tænkte jeg: "Mon ei der er en Aand,
Som veed det hele Verdensliv at fatte;
Som Alt forener med sin Kunstnerhaand;
Hvor Fredens Glæder ei kan Siælen matte;
Hvor Kampens Kraft er lagt i Skiønheds Baand?"
Og see, med Tankeblik bag Laurens Grene
Stod mig, som Mentor, din Pallas Athene.


     Sophocles.

Men - Middelpunktet for det hele Billed
Bar dog kun lystig Strid i Velklangsord.
Da viste du mig Kraft mod Kraften stillet,
Alvorlig skuet til af Mængdens Chor;
Og høie Taarer mig fra Kinden trilled,
Usmykket raste Lidenskab og Mord,
I store Omrids stod den store Scene,
De handled, og dog raadte Skiebnen ene.

     Schiller.

Da tænkte jeg i Kraft af Jesu Lære:
"Nei, Villien kan ei under Skiebnen staae,
Bort Legem kan de hen til Graven bære,
Den Ædles Daad kan evig ei forgaae".
Da digted du til Christendommens Ære,
Og viste Handlingen i Hiertets Vraa.
Af Shakespeares grønne Skov du hented Grene,
Og maiklædt stod den græske Marmorscene.

     Goethe.

Dig, uforglemmelige store Mester!
For Intet ei tilsidst jeg giemte dig:
Du staaer igien som Ridderborgens Rester,
Du lever end, som tidlig ledte mig.
Som Tiden du dit store Øie fæster
Paa Alt, hvad lever og udvikler sig.
I hver en enkelt Kraft du standser efter
De Andre; men du samler deres Kræfter.

Jeg hører Ewald i din Lyra klinge,
I Göz jeg kan den store Shakespeare see,
Din Wilhelm kan mig til Cervantes bringe,
Homer fortæller i din Dorothee,
Sophocles gav Iphigeneia Vinge,
Den hulde Schiller smeltede din Snee.
Staa mig et Maal, hvorefter jeg kan bygge!
Leed med dit Lys, og vaer mig med din Skygge!
</body>
</poem>

<poem id="oehlen2000030203">
<head>
   <title>Bacchus og Cupido</title>
   <toctitle>Bacchus og Cupido</toctitle>
   <indextitle>Bacchus og Cupido</indextitle>
   <firstline>Nu siunger høit, og lad Luerne brænde!</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Nu siunger høit, og lad Luerne brænde!
I et Lag af begiestret-unge Svende
Kan ei undværes Viser og Sang;
I en Kreds af Musernes Sønner
Ved sin Cither Erato forskiønner
Vor Fest med Blomster og med Klang.

Og det er smukt, at den Dristige, den Unge,
Som ei kiender til Sorgerne saa tunge,
Sig forlyster ved breden Bord.
Men naar Gratier Dugen udbrede,
Naar Apollo selv Festen kan berede,
Først da sig hæver Glædens Chor.

Har vi ei svoret til Skiønhedens Ære?
Evig hellig skal Eden os da være;
Vi vil frydes ved Musers Fryd.
Pryde vil vi Tindingen med Krandse,
Vi vil spøge med Latter, og dandse;
Men bort, hver Frækheds hæse Lyd!

Saa lad Silen paa Æblet kun svingle,
Lad med Bugen og Halsen ham kun dingle,
Lad ham skraale saa dumt og fro!
Vi os hæve paa Purpurdruens Dunster,
I Forening med Viisdom og med Kunster,
Olymp! til dig, hvor Guder boe.

Kun Cannibalen hujer i Skove,
Og ved Kruset Philisterne kun sove;
Sligt et Lag er Glædens Spot.
Vi vil smile med Bægeret i Haanden,
Og med Aanden vi tale vil til Aanden.
Vor Sang! stig til Olympens Drot.

Saa lad da frit nu Bacchus os tilsmile,
Og Cupido, som skyder sine Pile,
Lad ham komme, hvis han har Lyst.
Vi forskandser os kiækt for hans Bue
Bag dit Løv, livsalig Drue!
Med Trods vi stille frem vort Bryst.

Hvad mon han traf i Festens lyse Halle?
Thi, som jeg mærker, saa sukke vi jo alle,
Skiuler hver et hemmeligt Saar.
Hvorfor funkler derhenne dit Øie?
Hvorfor synker da dit fra det Høie?
Frisk Mod i Ungdoms favre Vaar!

Thi han, som kryster de purpurrøde Druer,
Og hun, som kiører med de sneehvide Duer,
Det er Guder, som dyrkes maa.
Fletter Roser om Bægeret til Randen,
Lad den Ene forstærke den Anden,
Vort Mod skal Hiertet Lykken spaae.

O, Fader Evan! du, som Druen kryster!
Tal et godt Ord imellem til din Søster
For hver ærlig og trofast Gut,
At hun, før tilbagevender Aaret,
Sine Lilier lægger ham paa Saaret.
Nu Skaal for hver en elsket Glut!
</body>
</poem>

<poem id="oehlen2000030204">
<head>
   <title>Poesiens Nytte</title>
   <subtitle>(Et Læredigt)</subtitle>
   <toctitle>Poesiens Nytte</toctitle>
   <indextitle>Poesiens Nytte</indextitle>
   <firstline>Og trænger da Kunsten end virkelig til</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Og trænger da Kunsten end virkelig til
For Virkeligheden med Kraft at forsvares?
Mon ikke dens Magt i de liflige Spil
Stadfæstes for Verden, og klart aabenbares?
Skal Tænkeren, Ludimagisteren liig,
I Skolen kun stave begyndende Fibel?
Naar komme vi da til at læse vor Bibel?
Naar nyde vi Fred paa forsvarende Krig?

O, vanskeligt er det for følende Bryst,
For Siæle, som fløi paa Indbildningens Vinge,
At slippe den fri, den begeistrede Lyst,
Og lade til Arbeid i Støvet sig tvinge!
Thi Pegasus, skiøndt han af Sener er stærk,
Fik ikke de mægtige Vinger forgieves;
Han gaaer ei for Ploven, i Sky vil han hæves,
Og lystrer ei Tømmen til smaalig Værk.

Og Fuglen, som siunger i Lunden saa sødt,
Blier let til en latterlig Skraaler i Buret;
Og Aanden, som tidt os frivillig har mødt,
Ei lader sig kalde som Træl efter Uhret.
Og Sommerfugl-Vingen med Ultramarin,
Med Purpur og Guld, med den flagrende Glæde,
Laer ei sig befamle som Kræmmerens Klæde,
Dertil er dens Silke for skiær og for fiin.

Og dog kan det Skiønne med yndige Smiil
Mod Pøbelens Plumphed ei Forsvar undvære;
Og derfor Apollo med sigtende Piil
Maa spænde sin Bue til Musernes Ære.
Den lurende Python med blodige Tørst,
Som skeler, med Braadden mod Søstrene hvæsset,
Maa bide med sprættende Lemmer i Græsset,
Da lyder fra Delphi Orakelet først.

Men muntre, men fri, uden Had, uden Nag,
Som Siæle, der hæved af Hvirvlen sig længe,
Vi, Elskte! vil samles saamangen en Dag,
Og henrykte lytte til Harpernes Strænge.
Thi ikke for eder behøver jeg kold
Med kummerlig Tyden mit Værk begynde;
Jeg veed, at I trofaste Skialdskabet ynde,
Som Hercules yndte vulcaniske Skiold.

Ja, Venner! et Skiold er den sindrige Kunst,
Indgravet i Guldet er store Bedrifter,
Som hæver os over Forgangenheds Dunst,
Og tale til Fremtid med lysende Skrifter;
Et Skiold, som sig vugger paa Tidernes Hav,
Et Værn, som i Modgang vi sielden forliste,
En Plade med Tak paa den Blegnedes Kiste,
En Mindesteen over den Elskedes Grav.

Og følger en qvægende, sød Poesie
Ei Mennesket steds, hvor i Livet han vanker,
Naar Glæden og Taaren giør Hierterne fri,
Naar Ordet udtrykker de dybeste Tanker?
Nærværelsen selv er kun sielden ret smuk,
En Gnier! Kiedsommelighed er hans Broder;
Men Haabet, hans Datter, Erindring, hans Moder,
Formilde den Vrantne med Smiil og med Suk.

Og fulgtes vi ei giennem Skyggernes Krat,
Som oftest gaaer over de taagede Moser,
Hvor Solen sig skiuler i Skyerne brat,
Hvor hyppige Torne bær enkelte Roser -
Og fulgte Begeistringens Fakler os ei
Til Kunstphantasiernes brogede Telte,
Hvad var da vor Jord med de herlige Helte?
Hvor var da vel Glæden paa Timernes Vei?

Betragter dog Barnet i Uskyldens Aar!
Hvad er det, som saligt den Lille henrykker?
Mon Alfer og Feer om Vuggen staaer,
Og omskabe Smaating til kostbare Smykker?
En Kiep vorder Ganger, en Stol bliver Slot,
Til Ginistan vider sig snevreste Stue,
Og Lampen med høi og forunderlige Lue
Med Straaler forgylder et sørgeligt Graat.

Hvad farver som Rosen, o Skiønne! din Kind,
Naar Barmen sig hvælver saa hvid som en Lilie?
Hvad mildner, du Yngling! dit trodsige Sind,
Hvad luttrer din Siæl, og hvad bøier din Villie?
Mon Blomsten fremstaaer af et timeligt Frø?
Nei, Amor bag Busken din Rolighed fanger.
Og hvo er din Ven? Den begeistrede Sanger,
Som tolker din Ømhed, og smelter din Mø.

"Men Manddommens Aar skal ei vies til Leeg,
En Hustru skal ærbar kun Børnene røgte,
Ei Blomster bør findes paa Bøg eller Eeg,
Vor Middag bør haane, hvad Morgenen søgte."
Og er da vel Frugten af Olden og Bog
En Næring for Mænd? Og hvad kaldes at virke?
Bør Huset ei staae hos den høiere Kirke?
Besidder man Viisdom, fordi man er klog?

Hvad virker i Verden den flittige Mand,
Som kiender ei Siælen, ei Mennesket kiender;
Som føle Naturen var aldrig i Stand,
Med udyrket Hierne, med haardføre Hænder?
En Daglønner blot, som forretter sit Gavn,
Er Skabningens Herre tilfreds med at være?
Hvad er da hans Fortrin, og hvad er hans Ære?
Hvad skaffer ham Tak? Hvad bevarer hans Navn?

Han kiende maa Sagas indviede Skrift,
Gudinden, som over Bedrifterne vaager;
Men halv dog udslettet er store Bedrift,
Og Handlingens Aarsager hylles i Taager.
Hvad viser os Hiertets forborgneste Hiul?
Hvad lærer os Lidenskabs-Krateret at kiende?
Hvad kan vor Begeistring for Dyden antænde?
Hvad afhyller Lasternes glimrende Skiul?

Melpomene kun, en guddommelig Tolk,
Den høie, den store, den herlige Qvinde,
Melpomene kun med sin tragiske Dolk,
Ei Digterens ene, men Heltens Gudinde!
Hun vandrer med Clio den natlige Sti,
Hun stiger, hvor Clio det aldrig forsøgte,
Oplyser de dybeste Ting med sin Lygte,
Og kun hendes Rædsel giør Siælen fri.

"Men Helte, men virkende Mænd for et Land
Kan Hver dog ei være. Fornødenheds-Sorger
Har frembragt en stor, en vindskibelig Stand,
Og agter du ikke den stræbsomme Borger?"
O, inderlig har jeg den Virksomme kiær!
Men Borgeren fører jo Sværd ved sit Bælte;
Staaer Faren for Døren, er Borgerne Helte,
I Freden bør føle sig Borger Enhver.

Og kan han i Fred ei opmuntre sin Flid,
Ei mores om Aftnen paa Møien om Dagen?
Selv er han jo Kunstner ved Haandværkets Id,
Bør Kunsten ei dyrke Forstanden og Smagen?
Huldt læger Thalia dit Sind, naar hun leer;
Du føler, skiøndt skrøbelig, dog dig fornøiet,
Opdager selv hemmelig Biælken i Øiet,
Og spotter ei Skiæven i Broderens meer.

Og Hustruen, trænger da Hustruen ei
Til Kunstens idylliske Blomster at bryde?
Hvor øde blev Dagenes møisomme Vei,
Hvis aldrig hun skulde Begeistringen nyde!
Er Fødselsdags-Glæden, er hellig Juul,
Ei Fester, som trænge til sødt at forskiønnes?
Du ønsker et Træ, som om Vinteren grønnes,
Med Æbler af Guld under Grenenes skiul?

Jeg kiender, o Moder! saa deiligt et Træ:
Det voxer hisset bag Sneen i Have,
Det blomstrer saa nær ved Parnasset i Læ,
Det skienker ei ene til Julen sin Gave;
Det yder dig Frugter af herligste Kraft,
Din Stue bag Volden til Skov det omskaber,
Det aldrig sin Grønhed og Æblerne taber,
Thi Roden fra Helicon suger sin Saft.

"Men Gubben, nedbøiet af Svaghed og Aar,
For ham dog Gudinden ei Æblerne kryster?"
O, høit over Graven Urania staaer,
Og styrker den Fod, som af Trætheden ryster.
Hun kaster en Funke fra Stiernerne ned
I Graven, hvis bældende Mulm ham forskrækker,
Med Evighedsblomster ham Randen bedækker,
Og planter Kiærminderne trindt om dens Bred.

Saa nytter da Digtningens salige Kunst.
Og skulde vel Sangen fremdeles bevise,
At ikke den Idræt er Drøm eller Dunst,
Som tillaver Siælen sin nærende Spise?
Hvor hæderlig er en vindskibelig Haand,
Og Aanden forædles, naar Legemet styrkes;
Men Afguder ikkun af Hedninger dyrkes,
Og Stoffet bør aldrig tilbedes som Aand.

Saa lader da tidt i selskabelig Kreds
Melpomene Hiertet med Tankerne saare;
Den høiere Veemod giør Siælen tilfreds,
Og aldrig ydmyger den hellige Taare.
Dens Væld er Beundring for Stort og for Smukt,
Naar Tanken og Følelsen Muserne dyrke.
Ei græder af Svaghed den saftige Styrke,
Ei presser man Most af fordærvede Frugt.

Lad længe nok tørt det indskrumpede Bær,
Som Nattefrost hærder, som drømmer om Kræfter,
Indbilde sig selv, at det mandeligt er,
Fordi det for Indtrykket aldrig gav efter!
Lad længe nok Dumhed, som Munterhed skyer,
Indbilde sig selv, hun er Ærbarheds Datter!
Kun Mennesker røres til Graad og Latter;
Naar loe eller græd vel det søvnige Dyr?

Var Grækenland vorden, hvad Grækenland blev,
Hvis Viisdom ei kunde paa Gratier stole?
Aspasia selv vel ei Værkerne skrev,
Men Viisdommen gik dog hos Skiønhed i Skole.
Provence! hvad modned din blomstrende Tid,
Din Ynde, som kappedes selv med Naturen?
Til Damernes Ære sang høit Troubadouren,
Og Smilet belønned Kunstnerens Id.

Selv Ludvig! dit Hof, der saa glimrende tidt
Blev hyldet af Alle som Musernes Tempel,
Skiøndt ofte for slavisk, og ofte for frit
Det Mængden forførte ved Flitter-Exempel:
Det Gode, det Smukke, som Billigheds Blik
Liig enkelte Roser i Ukrudtet finder,
Kun ved din Forening af Mænd og af Qvinder,
Kun af en selskabelig Cirkel udgik.

Og sad ei, o Nord! i din herlige Hal
De Kæmper og Koner saamangen en Aften,
Og lytted til Qvad af din siungende Skiald,
Som priste med Kiærlighed Troskab og Kraften?
Og sidder i Norrig og Island endnu
Ei landlige Flokke ved Tranlampe-Flammen,
Og høre den hellige Saga tilsammen,
Og føle sig henrykt af Oldtidens Hu?

For hvem da, I Muser! bestemtes jer Lyst?
For Mennesker, Væsner, som føle, som tænke;
For Skaberens Billed med levende Bryst,
Hvis Kiækhed afkaster den tyngende Lænke.
O, toner bestandig i Cither og Luur,
Og udvider Timernes smaalige Fængsel,
I Himmelske! stiller vor himmelske Længsel,
Forener vort Hierte med Gud og Natur.
</body>
</poem>

<poem id="oehlen2000030205">
<head>
   <title>Den Elskende</title>
   <toctitle>Den Elskende</toctitle>
   <indextitle>Den Elskende</indextitle>
   <firstline>Bort fra Larm! I Lundens Favn</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
Bort fra Larm! I Lundens Favn
Vil jeg drømme, sukke, græde,
Nævne hendes kiære Navn,
Hun, som raader for min Glæde,
Hun, som smelted dette Bryst,
Som fremsmiilte disse Taarer,
Stemte mig til bange Lyst,
Smerte, sød, i det den saarer.

Under denne dunkle Hæk
Trøster mig, I søde Drømme!
Maanen skinner i min Bæk
Høit fra sine Ætherstrømme,
Seer maaskee nu, hvor hun staaer
Glad i Kredsen af Veninder,
Straaler paa de lange Haar
Og paa mine Taarekinder.

Før ved muntre Venners Barm
Var jeg veltilfreds og rolig,
Glemte hele Verdens Harm
I en Broderkreds fortrolig.
Med en Ven jeg Haand i Haand
Vilde Livets Bane vandre;
Største Lyst var Venskabs Baand,
Hiertet aned ingen andre.

Snart min Rolighed forgik,
Længselen den langsomt dræber;
O, den svandt i hendes Blik,
I et Smiil paa hendes Læber!
Og et Tryk af hendes Haand
Fik min Taare til at flyde,
Bandt mig med et Trolddomsbaand,
Som kun Død formaaer at bryde.

Dette Haandtryk, som har bragt
Spændkraft i min Haabets Vinge,
Elskte! var det Amors Magt,
Som du mægted ei at tvinge?
Eller var det: "Unge Mand!
Tving din Attraa, bryd din Lænke;
Elsk ei den, som ikke kan
Atter dig sin Elskov skienke?"

O, I Alfer her i Skov,
Som i Træets Blade gynge!
Fugle, som Naturens Lov
Høit i Aftenrøden synge!
Hulde Bæk, som uforsagt
Hen igiennem Krattet risler!
Var det Kiærlighed? Foragt?
Var det Roser, eller Tidsler?

Skiønt at sværme for en Mø,
Som igien sit Hierte skienker,
Sødt at leve, sødt at døe,
I Cupidos fagre Lænker;
Men forgieves, blød, forsagt,
Lunets Kraftebold kun være!
Nei, der er endnu en Magt,
Kiærlighed! og det er: Ære.

Utaalmodige! du har
Glemt din Ømhed allerede?
Lænken, som du stakket bar,
Har du kastet i din Vrede?
O, I Skygger! søde Mai!
Blomster i min Haabets Have!
Vestenvind! forraad mig ei;
Jeg er atter hendes Slave.
</body>
</poem>

<poem id="oehlen2000030206">
<head>
   <title>Til min Søn</title>
   <subtitle>(I et Exemplar af den latinske Grammatik)</subtitle>
   <toctitle>Til min Søn</toctitle>
   <indextitle>Til min Søn</indextitle>
   <firstline>En Gave her, min Hans! du fik</firstline>
   <notes>
      <note type="credits">Bidrag fra Henrik Nielsen.</note>
   </notes>
   <quality>korrektur1</quality>
</head>
<body>
En Gave her, min Hans! du fik,
Som vel i første Øieblik
Dig inderligt behager;
Thi Bogen smukt er bundet ind
I Glandspapir med gule Skind,
Dens Ydre dig indtager.

Dog (modsat Mandelens Natur)
Du Skallen sød, og Kiærnen suur
Af denne Frugt vil finde;
Og mensa, dominus, hic, hoc
Vil giøre dig det broget nok.
Du maa dig overvinde.

Thi naar du heller ud gad gaae,
Du sidde maa i stille Vraa,
Og læse paa din Lexe.
Dog ei om liden Tvang dig bryd!
Snart mærker du med megen Fryd,
At denne Bog kan hexe.

Et Eventyr du jo har hørt
Om ham, som blev i Bierget ført,
Blot ved et Ord at fatte;
Og nævned han det Trolddomsord,
Da Tryllebierget strax opfoer,
Og bød ham sine Skatte.

Her maa du sagtens lære fleer;
Men, Hans! hvad siger det saa meer,
Om du Fliden forøger?
Naar denne Bog du først forstaaer,
Da Nøglen pludselig du faaer
Til hundred andre Bøger.

Studeer da nu med al din Flid!
Tak Gud, du lever ei en Tid,
Som revser strengt for en Tøddel;
Hvor Barnet ikke længer fandt
I en utaalelig Pedant
Sin Afsky og sin Bøddel!

Men heller ei forføres du
Af dovne Lapseri, som nu
Kun følger Flaneskikken!
Ei til det Slette declineer,
Dig med det Gode conjugeer!
Saa veed du Grammatiken.
</body>
</poem>

<poem id="oehlen2001041601">
<head>
   <title>Skjøn Jomfru! luk dit Vindue op</title>
   <toctitle>Skjøn Jomfru! luk dit Vindue op</toctitle>
   <indextitle>Skjøn Jomfru! luk dit Vindue op</indextitle>
   <firstline>Skjøn Jomfru! luk dit Vindue op</firstline>
   <notes>
      <note type="credits">Bidrag fra Sven Sørensen.</note>
      <note>af <i>Sovedrikken</i>.</note>
   </notes>
   <quality>korrektur1</quality>
</head>
<body>
Skjøn Jomfru! luk dit Vindue op,
her er din Hjertenskjær!
Bleg Maanen stander paa Himlens Blaa,
mildt Nattergalene Triller slaae,
Skjøn Jomfru luk dit Vindue op!
din Hjertenskjær er her.

Skjøn Jomfru! ræk mig din Lilliehaand,
har du mig reent forladt?
Ak, fra den Tid jeg skued dig,
bort svinder al Ro og al Søvn fra mig.
Skjøn Jomfru ræk mig din Lilliehaand,
o lad mig faae den fat!

Skjøn Jomfru! ræk mig din Purpurmund,
jeg var saa ængstelig nys.
Jeg blusser og højt mit Hjerte slaaer.
Du, som har saaret, o læg mit Saar!
Skjøn Jomfru ræk mig din Purpurmund,
giv mig et Rosenkys.
</body>
</poem>

<poem id="oehlen2001041602">
<head>
   <title>De klare Bølger rulled</title>
   <toctitle>De klare Bølger rulled</toctitle>
   <indextitle>De klare Bølger rulled</indextitle>
   <firstline>De klare Bølger rulled</firstline>
   <notes>
      <note>af <i>Sovedrikken</i></note>
      <note type="credits">Bidrag fra Sven Sørensen.</note>
   </notes>
   <quality>korrektur1</quality>
</head>
<body>
De klare Bølger rulled
mod dunkle Aftenlund,
det var saa tyst i Dalen,
høit fløited Nattergalen;
dens rene Toner lulled
mig ind i Søvnens Blund.
Da drømte jeg at skue
for mig en Yngling staae;
hans brune Lokker bølged,
hans Aasyn ei de dølged,
i Solens Rosenlue
han monne Lyren slaae.

Da lød hans hulde Stemme,
han nævnte ømt mit Navn.
O! sang han, lad din Læbe
til min med Ild sig klæbe,
og lad os alting glemme,
sødt klynget Favn mod Favn!
Da sank jeg glad og bange
med Skjælven til hans Bryst;
os friske Løv omsnoede,
Violer rundt os groede,
og Philomeles Sange
gjentog vor stumme Lyst.
</body>
</poem>

<poem id="oehlenschlaeger1999062801">
<head>
   <title>Freyas Rok</title>
   <toctitle>Freyas Rok</toctitle>
   <indextitle>Freyas Rok</indextitle>
   <firstline>Naar Natten udruller sit sorte Slør</firstline>
   <notes>
      <note>Fra Simon Poulsens <i>Nytaarsgave</i>, 1804.</note>
   </notes>
   <quality>korrektur1</quality>
</head>
<body>
Naar Natten udruller sit sorte Slør,
Naar Lyset døer,
Naar Himlen berøvet sin blanke Lue
Ruger ned, som en skummel Fængselbue,
Da fremluer Freya din Rok saa blid
Ved Kierligheds stille Midnatstid,
Sødtstraalende, bævende, hvid.

Og mens den tindrer med venlig Ild,
Du deilig mild,
Med runde Fingre den Silke spinder,
Som du om Rosenkiederne binder,
Hvormed du yndig og elskovsvarm,
Med din fulde sneehvide Arm,
Slynger Yngling og Pige Barm til Barm.

Og da nu hver voxen Svend og Møe
Vil heller døe,
End vandre fiernet fra Elskovsflokken,
End mangle Roser og Traad af Rokken,
Saa sukker til dig det hele Nord,
Og du bønhører hvert kierligt Ord.
Derfor er din funklende Rok saa stor!
</body>
</poem>

<poem id="oehlenschlaeger1999062802">
<head>
   <title>Biarke-Maal</title>
   <toctitle>Biarke-Maal</toctitle>
   <indextitle>Biarke-Maal</indextitle>
   <firstline>Naar Odin vinker</firstline>
   <notes>
      <note>Fra Simon Poulsens <i>Nytaarsgave</i>, 1804.</note>
   </notes>
   <quality>korrektur1</quality>
</head>
<body>
Naar Odin vinker,
Naar Sværdet blinker,
Er Helten glad:
I røde Strømme,
I Liig som svømme,
I Birtingsbad,
Paa Lynets Vinger
Han iler kold,
Naar Rota svinger
Sit røde Skiold.

Hans Vaaben gunge;
Den blanke Tunge
Han svinger stærk.
Til Valhal rider,
Naar Staalet bider
I Pandsersærk,
De raske Kiemper,
Hvis Mandemod
Ei Skrækken dæmper,
Blandt Liig og Blod.

Paa Markens Flade,
I Jernplade,
Med Kobborhielm,
Som Blodgudinden,
Hen giennem Vinden
Den smalle Elm,
Med Staal paa Spidse,
Han kaster let,
For frem at ridse
Den røde Tvet.

Odin med Flammer,
Thor med sin Hammer,
Med Kølle Tyr,
Og Kampens Piger
Til Jorden stiger,
Naar Vaaben gnyer,
Naar Luren tuder,
Som hungrig Biørn,
Da lokkes Guder
Til Kampens Børn.

Hvad er vel Livet?
Et Pust i Sivet,
Som synker ned.
Et Spil af Kræfter,
Som higer efter
En Evighed.
Til Evigheden,
Saa morgenrød,
Gaar Vei, herneden.
Kun giennem Død.

Blandt Miød og Piger,
Du danske Kriger!
Blandt Blod og Liig,
Du rask dig svinge,
Til Rotas Vinge
Bortvifter dig.
Med Sværd fra Belte,
Med Egekrands,
Det sømmer Helte
Den sidste Dands.
</body>
</poem>

<poem id="oehlenschlaeger2001071002">
<head>
   <title>O Bacchus! rul til Jorden paa din Tønde</title>
   <subtitle>Mel.: Kom, Brødre, kom! nu vil vi til at drikke.</subtitle>
   <toctitle>O Bacchus! rul til Jorden paa din Tønde</toctitle>
   <indextitle>O Bacchus! rul til Jorden paa din Tønde</indextitle>
   <firstline>O Bacchus! rul til Jorden paa din Tønde</firstline>
   <notes>
      <note type="credits">Bidrag fra Margit Ammentorp.</note>
      <note>Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel "Eier af Fyens Adressekontoir".</note>
      <note><xref poem="oehlen2000010506"/>, en anden udgave af samme digt.</note>
   </notes>
   <quality>korrektur1,kilde</quality>
   <keywords>drikkevise</keywords>
</head>
<body>
O Bacchus! rul til Jorden paa din Tønde,
og tril den op paa dette kjære Bord;
thi drikke nu vi agte at begynde,
:|: som sande Æt af Mænd fra gamle Nord. :|:

Bort, Pallas, bort! Fornuft os raager ikke;
bort, Momus, bort! Satire lides ei;
men, Evan, kom! thi, Brødre! drikke, drikke!
:|: Det veed vi hvad det er, det andet ei. :|:

Og andre Ting ei vides skal i Aften;
som Philosoph jeg har mit Haandsystem:
at min Sophi' gaaer ud fra Druesaften,
:|: dens virkning spores skal i mine Been. :|:

Og Broder! bryd dig ikke om at rave,
du raver jo dog saa din hele Tid;
thi skrøbelig du blev i Edens Have
:|: ved Adams alt for lystne Æblebid. :|:

Gid Æbler da saa dyre hvde været,
som de er nu i Kongens Kjøbenhavn,
da havde han dem vistnok ei fortæret,
:|: da følte vi ei nu til Glædens Savn. :|:

Da leved' vi saa rart i Uskyldsstanden;
for intet drak vi da den bedste Viin;
da var ei Kjøbmænd seet med Horn i Panden,
:|: og Fanden var ei manet ud af Sviin. :|:

Da fløi os stegte Duer ind i Munden
med Kniv og Gaffel i den fede Ryg,
og da var Havet fyldt med Punsch til Bunden;
:|: der voxte Annanas, hvor nu staaer Byg. :|:

Og da var Alle Grever og Baroner,
hver Staadder bar et Von foran sit Navn; -
hvad er' vi nu? Ulykkelige Zoner!
:|: ulykkelige Kjøbstad, Kjøbenhavn! :|:

Henrevne Aand! sving dig fra Glædens Enge!
Hæv ei vor Qval ved Priis om dette Sted;
thi skulde du der endnu dvæle længe,
:|: saa nødes jeg vel til at græde med. :|:

Og nu i Aften maatte Pokker græde;
kun Flasken søde Taarer fælde skal;
men Flasken fælde dem af lutter Glæde,
:|: fordi vi drikke os en Perial. :|:

Velan! vi vil ei heller Saften spare,
kun den, som drikker nu, er klog og vis;
thi, Brødre! viid, paa Vinens Dunster fare
:|: vi Alle levende til Paradiis! :|:
</body>
</poem>

<poem id="oehlenschlaeger2001071003">
<head>
   <title>Velkommen, varme Purpurskaal</title>
   <toctitle>Velkommen, varme Purpurskaal</toctitle>
   <indextitle>Velkommen, varme Purpurskaal</indextitle>
   <firstline>Velkommen, varme Purpurskaal</firstline>
   <notes>
      <note type="credits">Bidrag fra Margit Ammentorp.</note>
      <note>Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel "Eier af Fyens Adressekontoir".</note>
   </notes>
   <quality>korrektur1,kilde</quality>
   <keywords>drikkevise</keywords>
</head>
<body>
Velkommen, varme Purpurskaal,
i Skoven fra det røde Baal!
Din Virak sig i Træet slynger,
mens Heltene din Lovsang synger;
i grønne Skygge hvirvle sig
den lyse Lue høit for dig! ?
:|: O Bacchus, hør ved Bægerklang,
vor Jægersang, vor Røversang! :|:

Ei Bacchus elsker Borg og Stad,
i Løvets Hvælving er han glad;
der Bækkens Pige ham forlyster,
mens drukne Satyr Druen kryster.
Naar Livet grændser vildt til Død,
og Blod gjør Vinen dobbelt rød: -
:|: da glæder ham ved Bægerklang
vor Jægersang og Røversang. :|:

Det bedste mangler os dog nu,
o Fader Pan, dem sende du!
med runde Skuldre, røde Kinder,
en liflig Skare Bacchantinder,
som rase hen ad dunkle Sti,
saa rovbegjerlige som vi. ?
:|: Da lyder dig bag Skovens Hang
vor Jægersang og Røversang. :|:
</body>
</poem>

<poem id="oehlenschlaeger2001071004">
<head>
   <title>Vil du være stærk og fri</title>
   <toctitle>Vil du være stærk og fri</toctitle>
   <indextitle>Vil du være stærk og fri</indextitle>
   <firstline>Vil du være stærk og fri</firstline>
   <notes>
      <note type="credits">Bidrag fra Margit Ammentorp.</note>
      <note>Indtastet fra <i>Digter-Krands - En Samling af udkaarede ældre og nyere Selskabssange</i>, Odense, 1826. Trykker og udgiver er S. Hempel "Eier af Fyens Adressekontoir".</note>
   </notes>
   <quality>korrektur1,kilde</quality>
   <keywords>drikkevise</keywords>
</head>
<body>
Vil du være stærk og fri,
præs de røde Druer!
vil du staae Fortuna bi,
nær din Ungdoms Luer!
Fro til Kampen ile vi
da, naar Faren truer,
:|: hilse paa vor Blomstersti
Jomfruer og Fruer. :|:

Kort kun er den grønne Vaar,
Livets Timer ile.
Snart den hvide Vinter spaaer
om den lange Hvile.
Men selv under sølvgraae Haar
rød kan Kinden smile,
:|: og hvor Bacchi Bæger staaer,
hænge Amors Pile. :|:

Lær af Rosen i sin Lund
purpurvarm at fryde!
Lær i Kampens raske Stund
Fjendens Landse bryde!
Ingen Plet paa Jorden rund
reent er uden Lyde;
:|: den er lykkelig, som kun
ret forstaaer at nyde. :|:

Falmer hen den skjønne Mø,
som du nylig kys'de,
skal du ei paa Verdens Øe
længer dig forlyste:
Blomsten visner, Kjød er Høe;
Høet maa Man høste.
:|: Engang skal vi Alle døe:
lad det dig trøste! :|:
</body>
</poem>

<poem id="oehlen2002011301">
<head>
   <title>Til H. C. Andersen</title>
   <toctitle>Til H. C. Andersen</toctitle>
   <indextitle>Til H. C. Andersen</indextitle>
   <firstline>Den gamle Kleist har ofte sagt</firstline>
   <notes>
      <note>Givet til <a person="andersen">HCA</a> da han drog ud på sin store rejse til Orienten. Trykt i <i>Mit Livs Eventyr</i> (1855; med små afvigelser, således <i>mægtig</i> for <i>prægtig</i>). Her indtastet efter originalen i <i>H. C. Andersen Album</i> (1980), side 3.</note>
      <note>Inkonsekvenser som du/Du er gengivet som i manuskriptet.</note>
      <note type="credits">Bidrag fra Sven Sørensen.</note>
   </notes>
   <quality>korrektur1,korrektur2,kilde,side</quality>
   <keywords>stambog</keywords>
</head>
<body>
Den gamle <i>Kleist</i> har ofte sagt:
Han gik paa "poetiske Billedjagt",
Paa slig en Jagt Du dig ogsaa begiver;
Jeg haaber, at Byttet rigeligt bliver;
At, naar Du kommer til Grækenland,
Af græske Himmel og Jord og Vand
Du bringer en prægtig Ladning fuld
Men glem dog ei: Du er dansk af Kuld!
Du gierne som Væring bort maa drage,
Hvis du, som Væring, kommer tilbage,
Du ei behøver, hvis Kampen bli'er haard,
At slaae for Drotten i Myklegaard;
En Digter Laurbær faaer om sin Tinding,
Uden legemlig Seiervinding;
Han kæmper aandeligt for sin Sag:
Den høie Følelse, skiønne Smag.
Saa viis din Kraft! og staae Livet bi
Med vederqvægende Poesie!

Kiøbenhavn d: 27 Octbr. 1840    A: Oehlenschläger
</body>
</poem>

<poem id="oehlen2002011501">
<head>
   <title>Under O. Mallings Portrait</title>
   <toctitle>Under O. Mallings Portrait</toctitle>
   <indextitle>Under O. Mallings Portrait</indextitle>
   <firstline>Han præged Dydens lysende Bedrift</firstline>
   <notes>
      <note>Portrættet er malet af Stub og stikket udført af Clemens.</note>
      <note>Ove Malling (1747-1829); der alluderes til hans bog, <i>Store og gode Handlinger af Danske, Norske og Holstenere,</i> 1777.</note>
   </notes>
   <quality>korrektur1</quality>
</head>
<body>
Han præged Dydens lysende Bedrift
I Nordens Bog med Sanddruhedens Stempel,
Og ved sin Daad forøger han sit Skrift
End daglig med et elskeligt Exempel.
</body>
</poem>

<poem id="oehlen2002022404">
<head>
   <title>En Ynglings Sang om Sjælland</title>
   <toctitle>En Ynglings Sang om Sjælland</toctitle>
   <indextitle>En Ynglings Sang om Sjælland</indextitle>
   <firstline>I første Tider</firstline>
   <quality>korrektur1</quality>
</head>
<body>
I første Tider,
Da Aser droge
Hid fra Østen,
Hvor Solen opstaaer,
Morgenrødens
Klare Hiem,
Da vandred Gefion
Hvidarmet,
Fuldbarmet,
Den skiønne Disa,
Om paa Fastland
I Maaneskin.
Egn hun søgte,
Fuld af Træer,
Egn hun søgte,
Fuld af Kornax,
Egn hun søgte,
Fuld af Kilder,
Hvor grønne Hytter
Mildt omfavned
Stærke Kiemper,
Skiønne Møer.
See da treen hun
Blid for Gylfe
Fastlands-Konge,
Og bad om Egnen,
Med Rosensmil.
Gylfes Øie
Nedsank brændende
I den fulde,
Unge Barm,
Da smilte Blikket,
Da blussed Kinden,
Da sagde Læben
Gierne: ja!
Og hun spændte
Sine Øxne,
Kridnehvide,
For Guldploven.
Hvor ellers Jern sad,
Sad nu Karfunkelsteen,
Jetteslebet .
Og hun lagde
Hvide Hænder,
Silkebløde,
Fast om Grebet.
Ploven furede
Dybt i Grunden,
Vældigt Øxnene
Pløied Egnen
Ud i Ægirs
Sølvblaae Skiød.
Og Ranas Døttre
Hopped dandsende,
Rundt om Øen.
Og Freya plantede
Sine Roser
I dens Lunde,
Og gamle Nøkker
Søgte eenlige,
Vaade Boliger,
I dens Bække;
Og smukke Alfer
Smutted spøgende
I dens Høie.
Nu de lege,
Ved Midnatstide,
I Bøgeskoven.Heltes Hiem!
Du gamle Sielland!
Hyggeligt udsøgt
Iblant Nordens
Bedste Egne,
Tag min Sang!
Hil dig Gefion!
Bedste Disa
Iblandt Diser.
Siellands unge
Skiald dig priser!
</body>
</poem>

<poem id="oehlen2002022405">
<head>
   <title>Skjaldens Kvad om Stjernen</title>
   <toctitle>Skjaldens Kvad om Stjernen</toctitle>
   <indextitle>Skjaldens Kvad om Stjernen</indextitle>
   <firstline>Taagen dybt nedfalder</firstline>
   <quality>korrektur1</quality>
</head>
<body>
Taagen dybt nedfalder,
Natten kalder:
Stiernen atter skimter,
Stærkt den glimter.

Dine Straaler klare
Ei du spare!
Lad mit Hierte drikke
Dine Blikke!

See, paa Fædregraven
Jeg med Staven
Staaer, Farvel at sige
Nordens Rige.

Leed mig til de svale
Blomsterdale,
Hvor bag grønne Gitter
Druen titter.

Hvor Melonen, kraftig,
Kiølig, saftig,
Mellem Vedbend hildes
Og forvildes.

Der, hvor Perler bade
Rosenblade.
Hvor ad Lilliens Side
De nedglide.

Hvor i høien Halle
Toner gialle
Sødt, guddommelige;
Synke, stige!

I en Lund du standse!
Hvor med Krandse
Mellem Fugleqvidder
Barnet sidder.

Leed mig uden Fare!
Tag mig vare!
Skiønne Lys i Vrimlen!
Sendt fra Himlen!

Nattens hulde Gave,
Stiernehave!
Lad din Rose glimte
Rødt og skimte.

Lad den lede varlig,
Snarlig, klarlig,
Hielpe mig at finde,
Og forsvinde!

Over Bierg og Vande
Veien stande!
Jeg vil taalig lide
Ogaa bestride.

Thi hans stærke, svare
Engleskare
Ei fra mig forsvinder,
Før jeg finder.

Knælende jeg atter
Snart omfatter
Dine Knæe, du Hvide!
Søde Blide!
</body>
</poem>

<poem id="oehlen2002022406">
<head>
   <title>Eventyret i den fremmede Stad</title>
   <toctitle>Eventyret i den fremmede Stad</toctitle>
   <indextitle>Eventyret i den fremmede Stad</indextitle>
   <firstline>Og som jeg nu hen ad Gaden gik</firstline>
   <quality>korrektur1</quality>
</head>
<body>
Og som jeg nu hen ad Gaden gik
I den fremmede Stad,
Da faldt paa en Møe mit speidende Blik;
Hun i Vinduet sad.

Jeg stod, og glemte at vandre hiem,
Saa elskovsvarm.
Over smekkre Midie svulmede frem
Den unge Barm.

Hendes Øine var store, hendes Hænder var smaae,
Hun var saa rank,
Bort skulde jeg gaae, men jeg kunde ey gaae.
Hendes Øye sank.

Hver Dag jeg hen forbi Vinduet gik
I den fremmede Stad;
Hun skienkte mig altid et venligt Blik,
Før vi skiltes ad.

Min Cithar under Vinduet klang,
Var Natten smuk;
Hun lønned altid min Elskovssang
Med et sagte Suk.

En Midnat smelted den Huldes Aand,
Da Cithren lød.
Hun rakte mig kierligt sin Lilliehaand,
Den var saa blød.

En Rose jeg trykte i sneehvide Hud,
Med brændende Mund.
Hun smilte og saae saa venligt ud,
Saa bortsvandt hun.

Tungsindig tit forbi speilklare Søe
Jeg tog min Vey,
Ukiendt med Hver, selv den elskede Møe
Jeg kiendte ey.

Jeg gik i Nætter og Dage tree,
I den fremmede Stad;
Men ey længer jeg fik den Elskte at see,
Skiønt jeg sang og bad.

Den tredie Dag derhen jeg gik,
Med tunge Skridt,
Da standsed i Vindvet mit matte Blik
Paa noget Hvidt.

O da hæved sig atter saa glad, saa glad,
Mit Hierte trangt;
Men ak! det var ikke min Møe, der sad,
Men et Klæde langt.

Jeg gik i Nætter og Dage tree
I den fremmede Stad;
Men ey længer jeg fik den Elskte at see,
Skiønt jeg sang og bad.

Den tredie Nat derfra jeg gik,
Og vilde bort;
Da standsed i Porten mit matte Blik
Paa noget Sort.

Jeg hylled mig ind i min lange Talar
Med forvirret Sands.
En Liigkiste ud af Palladset man bar
Med en Jomfruekrands.

Jeg sneg mig bagefter i Fakkelskin,
Med den lange Rad.
I en Kirke de satte Kisten ind,
Og skiltes ad.

Taus skiulte jeg mig i et Pulpitur,
Saa kold og bleg;
Giennem Blyevindvet saae jeg, i sorte Natur,
Blodmaanen steeg.

Da vilde jeg rave til Kisten hen,
Som for Altret stod;
Men jeg hørte Noget at rasle igien.
Iis blev mit Blod.

Og grant jeg en Yngling ved Kisten saae,
Bleg som en Aand.
Den duftende Krands han stirrede paa
Med en Dolk i Haand.

"Dig har jeg nu givet til Døden hen,
Troeløse Møe!
I Morgen din ukiendte, fremmede Ven
Skal ogsaa døe."

Da sneg jeg mig bag ham med harmfuld Aand,
Med Hævnens Lyst;
Og vristed ham Dolken af skielvende Haand.
Den fandt hans Bryst!

Rødt strømmed hans Blod som en skummende Elv
Over Kisten lang.
Da tonede Orglet af sig selv
En Sørgeklang.

Jeg raved til Døren med selsomt Mod,
Slukt var mit Had.
Inden Hanegal jeg atter forlod
Den fremmede Stad.
</body>
</poem>

<poem id="oehlen2002022407">
<head>
   <title>Vandmøllerens Vise</title>
   <subtitle>Af Sovedrikken</subtitle>
   <toctitle>Vandmøllerens Vise</toctitle>
   <indextitle>Vandmøllerens Vise</indextitle>
   <firstline>Rask er Vandmøllerens Liv</firstline>
   <quality>korrektur1</quality>
</head>
<body>
Rask er Vandmøllerens Liv,
Hans Arbeid er Tidsfordriv.
Andre Folk lever evig eens:
Om Morgenen tidlig til Bens,
Om Aftenen tidlig i Seng,
Alt efter gamle Slæng.
Ei saa med os:
Fortrolige med den styrtende Fos,
Vi efter dens Luner os rette,
Og drikker og spiser os mætte.
Tit om Dagen vi hvile kan,
Tit ved Midnat vi maae opstaae,
Som Vandet behager at gaae.
Vi lystre allene det mægtige Vand;
Sløvende Vaner vi aldrig har tient,
Men et kiekt Element!
Elementets Skaal!
Skienker i, skienker i det fulde Maal!
Hver gribe Flasken sin
Og drikke Vandets Skaal i Vin!
</body>
</poem>

<poem id="oehlen2002022408">
<head>
   <title>En tyk Mand</title>
   <toctitle>En tyk Mand</toctitle>
   <indextitle>En tyk Mand</indextitle>
   <firstline>I Hovedstaden i en Gade</firstline>
   <quality>korrektur1</quality>
</head>
<body>
I Hovedstaden i en Gade
En Kræmmer leved, tyk og feed,
Som solgte Varer i sin Lade,
Og var sin Byes Lyksalighed.

Thi skiøndt han leved meest af Tælle
Og vralted hen med langsom Gang,
Som om han altid skulde kælle,
Var han dog heel interessant.

Det var en Lyst at see ham humpe
Paa langsom philosophisk Viis.
Hans Ansigt lignede en Rumpe,
Naar nylig den har faaet Riis.

Men det var lutter Sundhedsroser!
Sligt aabent Ansigt gi'es ei meer;
Og det er sagt foruden Skoser,
Thi Munden gabed et Qvarteer.

Parykken hægted han med Kramper.
Hans Øine, naar de luktes op,
Var liig to smaae Menage-Lamper,
Som svømmer i en Oliekop.

Ærværdighed var i hans Miner,
At see hans høie Smiil var Lyst.
Hans Hages ladskede Gardiner
Nedbølged paa hans ømme Bryst.

Hvor vilde Gall ei fundet Glæder,
Ifald han havde læst hans Text;
Sær det Organ, hvormed man æder,
Var overordentlig convext.

Den gode Gud han daglig loved
For dagligt Suul og dagligt Brød.
Hans Mave var et Oxehoved,
Hans Oxe-Hoved var en Grød.

Han havde tvende runde Næver;
En Butterdeig de ligned lidt,
Som herligt sig paa Panden hæver,
Og svømmer i sit eget Fidt.

Hans Buxer var ei meget trange,
Han altid letted dem saa smaat;
Hans Laar var ikke meget lange,
Men klædte ham dog grumme godt.

Og Oeconom var han tilvisse.
O Industrie! yd Manden Tak!
I Næsens vaade, solfri Ridse
Var en Plantage med Tobak.

Hans Næsetip var stolt at skue,
Den burde tegnes i Vitruv;
Den sprudled med en Kobberlue,
Som Hekla eller som Vesuv.

At tale nu om Sindets Gave,
Da skyldes Sandhed disse Ord:
Uhyre stor var Mandens Mave,
Men denne var dog mere stor.

Tilfælleds havde han med Flere,
Som leve her i Byen rundt:
Han taug, men tænkte desto mere,
Og hvad han talte, det var sundt.

Kort sagt: den hele Mand var ganske,
Som man dem bruger her tillands.
Gid silde Dødens Lee forvandske
Ham Maven med den sunde Sands!
</body>
</poem>

<poem id="oehlen2002022409">
<head>
   <title>En tynd Mand</title>
   <toctitle>En tynd Mand</toctitle>
   <indextitle>En tynd Mand</indextitle>
   <firstline>Udi et Land, udi et Stræde</firstline>
   <quality>korrektur1</quality>
</head>
<body>
Udi et Land, udi et Stræde,
Som meest udmærker sig ved Dynd,
En liden Mand, som solgte Klæde,
Fik sig en Søn, særdeles tynd.

Om Fødslen var der megen Talen;
Man meente, Moderen engang
Forseet sig havde paa en Alen,
At derfor Drengen var saa lang.

Hans gode Fader, Folkevennen,
Opdrog sin Søn til Folkeven,
Og satte Ynglingen til Pennen,
Fordi han ligned selv en Pen.

Hans Haar som Pennefiær var tuttet,
Dermed han fløi ad Gaden kiæk;
Og da han noget sort var smuttet,
Saa saae han ud, som dypt i Blæk.

Fordelen af hans tynde Længde
Var stor i folkerige Stat:
Han raged frem i største Mængde,
Som Løget over lav Salat.

Man saae ham til Parterret vandre
Ved allersidste Timeglas,
Der oversaae han langt de andre,
Og han behøved ingen Plads.

Naar Taagetiden Gaden sylter,
Og farver hurtig sort af hvidt,
Da skred han frem paa sine Stylter,
Og Gaden tog i trende Skridt.

I Rendestenen svømmed Bøtten;
Han skræved over Rendesteen,
Og lignte hisset Rhodusstøtten,
Med Skibe mellem sine Been.

Engang paa Mark i Ager-Grøden
Han lod sig som en Høstkarl see,
Men alle løb, og troede, Døden
Stod midt i Rugen med sin Lee.

Han var ei Kiønnets Kieledægge;
Thi uden Frugter var hans Træ.
Ei Forcen havde han i Lægge:
Smalbenet gik fra Hæl til Knæ.

Han blev forlovet med en Pige,
Saa lille, saa det var en Skam;
Hun maatte paa en Trappestige,
Hvergang hun skulde kysse ham.

Som et Skelet han monne ringle,
Hans Brudeseng var altfor kort.
Han laae i Kisten som en Kringle,
Da man til Graven bar ham bort.

Og da han slumred blandt de Døde,
Blev Madiken og Ormen vred,
Fordi der ei var Pille Føde
Paa hele Skroget, hvor de bed.
</body>
</poem>

<poem id="oehlen2002022410">
<head>
   <title>En Nordmand</title>
   <subtitle>Frit efter Thaarup</subtitle>
   <toctitle>En Nordmand</toctitle>
   <indextitle>En Nordmand</indextitle>
   <firstline>I Dalens Skiød en Hytte laae</firstline>
   <notes>
      <note>Travesterer Thaarups <xref poem="thaarup1999101801"/>.</note>
   </notes>
   <quality>korrektur1</quality>
</head>
<body>
I Dalens Skiød en Hytte laae
Ved Siden af en Klippe;
Dens Væg var Træ, dens Tag ei Straae;
Der drak de af en Strippe.
Dens Eier spiste daglig Torsk;
Dog var han glad, thi han var norsk.
</body>
</poem>

<poem id="oehlen2002022411">
<head>
   <title>Vaaren</title>
   <toctitle>Vaaren</toctitle>
   <indextitle>Vaaren</indextitle>
   <firstline>Hvilket oplivende Haab trænger ind i det bankende Hjerte?</firstline>
   <quality>korrektur1</quality>
</head>
<body>
Hvilket oplivende Haab trænger ind i det bankende Hjerte?
Vaar! som i Høsten jeg qvad, virkelig est du der nu!
Ak, hvad sang jeg om Misforhold, hvad om ængstelig Uroe?
Intet ængster min Barm her i din kierlige Favn.
Barnlig from, uden Nag, uden Qval, uden ulmende Kummer
Synker jeg her i dit Skiød, salig, og knæler for Gud,
Glemmer Tiden, med al sin svundne Glands og sin Bortgang,
Hellig tilbedende Ild styrker og hæver mit Bryst.
Hele Naturen jeg seer som en andagtjublende Kirke,
Kierlig den hellige blaae Hvælving omfavner Alt.
Fromt i det grønne Stolestad sidde Smaaeblomsterne Parviis,
Rad ved Rad saa trygt, pyntet i Helligdags Dragt;
Og i det dunkle Chor synger Fuglen sit høye Te Deum,
Zefir, den Helligaand, venlig omsvæver det Alt;
Byder hvert Blomster i Ydmyghed ned sig til Jorden at neye
For den Almægtiges Navn. See, hvor de adlyde fromt!
Ak! i den gule Høst da stirrer kun Blikket tilbage,
Men i den grønne Vaar smiler det haabefuldt frem.
Midt i den døde Natur fatter Mod ey det higende Hierte,
Mellem det visnede Krat Sielen selv føler sig Støv.
Stormenes tunge Drøn lyder mørkt, som en nordisk Romanze,
Suk over svundne Liv toner den ikkun og Død.
Øiet paa Ridderborgens Ruiner da dvæler med Veemod,
Rødsteens-Murene staae mosklædt i Aftenens Guld,
Omsnoet af nedfaldne Løv, og dybt i de dæmrende Haller
Omvanker Shakespeares Aand, mørk kun og tragisk og bleg.
Men i den barnlige Vaar! o da leger Alfen i Skoven,
Skumringen luller os sødt ind i en Sommernatsdrøm.
Da forstaae vi den sydlige Klang, de nordiske Rynker
Svinde fra Aasyn som Egn, Læberne blusser og lee.
Da først de spanske Landeveis-Eventyr sødt os henrykke,
Medens med Bogen i Haand hen vi ad Skovstien gaae.
Vaaren bliver da selv en seirende, skiøn Don Qvixote,
Svundne Tids Eenfold og Kraft vil den, og Villien skeer.
Venligt om Shakespeares Borg Calderone sin Rosenkrands fletter,
Sødt i hver smilende Bæk risler Petrarcas Sonnet.
Mindet om Vinter og Høst, Liv, Død, om Oldtid og Nutid
Blander sig da i vor Siel, mørkt ey: sangvinisk, med Roe;
Dypper sin Blomsterpen i Morgenens luende Purpur,
Skriver paa Rosernes Blad sit Ariostiske Digt.
Mørk Beklemmelse viger, let aandes i duftende Æther,
Rædsel, Forvirring og Qval flygte paa Blomsternes Vink.
Svind da, Tanke, som dræber! om evigbortflygtede Glæder!
Ey i Naturen blot Vaaren kun yttre sig vil.
Ufortrøden den her skal saa tit os vise sin Skiønhed,
Indtil den dorske Tid selv af sin Vinter blier kied.
Unge sølverbevingede Zefir skal vifte dens Taager
Fiernt til Moserne hen, Morgnen skal rødme dens Kind,
Himlen klare dens Blik, og alle de bortsvundne Toner
Atter samtone skal, lære den Livet forstaae.
Fuglens uskyldige Sang skal beskiemme den frostige Digter,
Torden, Lynild og Regn lære ham Kræfternes Spil,
Og den hellige Midnat, naar over de knælende Skove
Himlen rolig er hvalt, lære ham Andagt og Troe.
</body>
</poem>

<poem id="oehlen2002022412">
<head>
   <title>Hvor blev I røde Roser dog</title>
   <toctitle>Hvor blev I røde Roser dog</toctitle>
   <indextitle>Hvor blev I røde Roser dog</indextitle>
   <firstline>Hvor blev I røde Roser dog</firstline>
   <notes>
      <note>Fra <i>Den blege Ridder</i>.</note>
      <note>Indtastet af Brian Bentsen</note>
   </notes>
   <quality>korrektur1</quality>
</head>
<body>
Hvor blev I røde Roser dog
Fra Ungdoms Dage glade?
I min Erindrings Psalmebog
Jeg giemmer Eders Blade.

Og skiøndt hvert Blad er gult og graat,
Som Farven af de Døde,
Den Sommerdag jeg mindes godt,
Da de var purpurrøde.

I deres fine Væv endnu
Jeg kiender hver en Aare.
Som før af Morgenduggen, nu
De fugtes af min Taare.
</body>
</poem>

<poem id="oehlen2002022501">
<head>
   <title>Til Frøken Ida Brun</title>
   <subtitle>Paa hendes Fødselsdag</subtitle>
   <toctitle>Til Frøken Ida Brun</toctitle>
   <indextitle>Til Frøken Ida Brun</indextitle>
   <firstline>Sophienholm! hvi mørkner du din Himmel?</firstline>
   <notes>
      <note>Trykt i Rahbeks <i>Tilskueren</i>, nr. 6, januar 1815.</note>
      <note>Ida Brun (født 20. sept. 1792) var datter af digterinde <a person="brunf">Friederike Brun</a>. Sophienholm var familiens sommerbolig.</note>
   </notes>
   <quality>korrektur1</quality>
</head>
<body>
    <w>Digteren.</w>
Sophienholm! hvi mørkner du din Himmel?
Hvi har din Sol den grønne Dal forladt?
Hvi rider Skyens Jothun paa sin Skimmel,
Og skygger Jorden med sin brede Hat?
Hvi ryster han de bruunliggrønne Blade
Med høstlig Susen over Markens Flade?
Fortiener Festen ei din Glands?
Hvi blegner da din Asterkrands?

    <w>Sophienholm.</w>
Frygt ei! min Himmel skal sig ei fordunkle;
Tilgiv mig kun mit Morgensværmeri!
Den klare Sol skal atter funkle,
Min stille Tungsind svæver snart forbi.
Jeg tænker paa, hvad jeg maaske skal miste,
At denne Sommer muligt er den sidste,
Som skuer min Veninde her,
Og derfor skiælve mine Træer.

    <w>Digteren.</w>
Umulig! aldrig Ida kan forglemme
Sin Ungdoms lykkelige Skov;
Her svæved hun, her har hun hjemme,
Her synger Fuglen hendes Lov.
Hid skal hver Fødselsdag hun ile,
Og Moderen i Møde smile;
Thi aldrig vil den danske Mø
Forlade Siællands Blomster-Ø.

    <w>Sophienholm.</w>
Og hvis hun vil? Hvo veed, hvad Skiebnen bringer?
Hvo veed, hvad Tiden ruger i sit Sind?
Har Amor ei paa sine Skuldre Vinger,
Og er han ei for Andres Kummer blind?
Men om hun end ei langt fra Skoven reiser,
Min friske Bøgestamme kneiser
Dog ikke meer saa stolt at see,
Thi Skoven mistet har sin Fee.

Ei daglig hun de unge Blomster finder,
Som før, letsvævende med munter Aand.
Ei daglig meer en Krands hun binder
Af røde Roser med sin hvide Haand.
Ei Aftenskyggen længer skal fornemme
Ved Strængelegen hendes Stemme,
Ei Huset vinker meer saa skiønt,
Huldt rødmende bag Skovens Grønt.

    <w>Digteren.</w>
I Grunden, kiære Holm! i Grunden
Poeten duer til din Trøster ei;
Thi hvad jeg snedig lægger dig i Munden,
Det, som naturligt, ogsaa føler jeg.
Dog veed du vel, at Egenkiærligheden
Bør jages Af Uskyldighedens Eden;
Forjag da nu enhver Bekymringssky,
Og lad din Phøbus straale klart paa ny.

Han straaler alt, den unge Dag har feiret,
Ei ryster meer af Kuld det spæde Straa;
Den tunge Taage svæver hen i Veiret,
Og Himlen hvælves atter blaa;
Og Harpens Toner, stille, blide,
Forkynde dig, Adelaide!
Den Salighed, det Livets Held,
Som du fortiener alt for vel.
</body>
</poem>

<poem id="oehlen2003030201">
<head>
   <title>Tommeliden var sig en Mand saa spæd</title>
   <toctitle>Tommeliden var sig en Mand saa spæd</toctitle>
   <indextitle>Tommeliden var sig en Mand saa spæd</indextitle>
   <firstline>Tommeliden var sig en Mand saa spæd</firstline>
   <notes>
      <note>Efter <i>Ellens Versebog</i>.</note>
      <note type="credits">Indtastet af Kirsten Gundel.</note>
   </notes>
   <quality>korrektur1</quality>
</head>
<body>

"Tommeliden var sig en Mand saa spæd,
i Fingerbøls Harnisk var han klæd,
hans Hjælm var hvælvet og hvid og ren,
det var en udhulet Kirsebærsten.
En Knappenaal var hans Lansestang,
selv var han ikkun en Tomme lang.

Tommeliden sidder i Tommeltot,
der morer han sig saa jævnt og godt!
Tommeliden drager paa Eventyr,
han vog en Flue det frygtelige Dyr!
Tommeliden drager i fremmede Land,
han svømmed sig over en Mælkespand.

Der var stor Frygt over al den Gaard,
af Tandværk led den kongelige Maard!
Svanhvide sig havde saa liden en Mund,
den var et Kirsebær, rød og rund;
de Læger komme med skarpen Tang,
den Kirsebærmund var dem alt for trang.

O, hvo som uddrager den hule Tand,
skal vorde Drot i det halve Land!
Tommeliden sprang ind med Hjælm og Stang,
hun mærked i Munden den knap engang,
af Sadlen han kasted den frække Gæst,
hun mærkede næppe det Lansefæst.

Der var stor Fryd over al den Gaard,
Tommeliden ægted den væne Maard.
Prinsessen ham pyntet med Sindalsbaand,
hun bar ham til Kirken paa hviden Haand.
Foragte skal man just ej de smaa,
tit naa de, hvor ej de store kan naa."
</body>
</poem>

<!-- Nye -->


<!-- ================================================================ -->
<poem id="oehlenschlaeger20030308001">
<head>
   <title>William Shakespeare</title>
   <toctitle>William Shakespeare</toctitle>
   <indextitle>William Shakespeare</indextitle>
   <firstline>I Warwikshire der stander et Huus</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
I Warwikshire der stander et Huus,
Det truer med at falde til Gruus,
Til Bolig det ei kan gavne;
Men yndigt sig strækker den gamle Muur,
Omkrandset af den unge Natur,
Og i Ruden er hellige Navne.

Der William Shakespeare leged som Barn,
Der spændte han ud sine Jægergarn,
Der gik han i Fattigskole;
Der spilled han Bolt og Klink og Pind,
Der talte Naturen til hans Sind
I blomstrende Brudekiole.

Hans Fader var en Uldvæver giæv;
Naar William saae den kunstige Væv,
Da fik han Tankerne sære:
De Norner og Parcer om Natten han saae;
Han hørte med Sang dem Væven slaae,
De monne ham Kunsten lære.

Og naar han stod i den grønne Skov,
Da hørte han Vaarens og Somrens Lov,
Af alle de siungende Fugle;
Men sneg han sig Retterstedet forbi,
Da gyste han tidt paa natlige Sti,
Ved Hyl af Grantoppens Ugle.

Og Alferne leged med ham som Pog;
Og læste han i sin Historiebog,
Da skued han Helved og Eden:
Her Romeo misted i Graven sit Liv,
Hist hvæssed Shilok sin Foldekniv,
Her raste Kong Lear paa Heden.

Der dræbte Moren sin Viv til Spee,
Saa hvid og uskyldig som Nattens Snee;
Her Makbeth trodsede Skrækken.
Og Viola stod forklædt som Knøs,
Mens Barmen svulmede Vesten løs;
Og Ophelia svømmed paa Bækken.

Begav sig Drengen til nære Kro,
Da følte han sig saa siælefro,
Der vare de reent aflave:
Der spøged Narren med Vid og med Ord,
Mens Pistol tømte de Flasker ved Bord,
Og Falstaff pleied sin Mave.

Hvor William sad og stod og gik,
Han tænkte paa Sligt hvert Øieblik;
Natur sin Rettighed kræver.
Men tolke med Ord hvad han havde seet?
Kors! dertil fordres en lærd Poet,
Og William var kun en Væver.

Men kraftig var han som Ungersvend,
Og Kiærlighed rev ham tidligt hen,
Den monne Hiertet ham binde;
Den syttende Sommer knap var endt,
Saa havde han Hymen alt Faklen tændt,
Og kaaret en Mø til Qvinde.

Nu giælder det først at være flink,
Nu, William, lystre du Pligtens Vink,
Arbeide Natten og Dagen!
Nu gielder det faa Isletten ind,
Og væve din Hustrus fine Spind
Til deiligste Brudelagen.

Han var et godt og et ærligt Skind,
Taalmodig slog han Isletten ind,
Og stod i Skyggen bag Muren;
Spadsered ei længer saa tidt som før,
Men sad om Aftnen i snevre Dør,
Og skottede til Naturen.

Gud veed hvordan det var gaaet tilsidst.
En Uldvæver var han vorden vist,
Som ingen af Bretlands Bedste;
Han havde vævet med Kunst og med Skik,
Hvad nu den allerbedste Fabrik
Knap væver med Damp og med Heste.

Men Damp i Bretland gives der nok,
Af Heste findes en talrig Flok,
Hvis Æt ei Landet forlader;
En Siæl der Naturen som Shakespeare seer,
Paa Jorden findes vel neppe meer!
Saa tænkte Digternes Fader.

Apollo Faren fra Skyen saae,
Da sendte han ned fra Himlens Blaa
Sin Søster, Diana, den Skiønne;
Mens William vandred en Aftenstund,
Med Bøssen paa Nakken i dunkle Lund,
Imellem Stammerne grønne.

Han havde nylig til Skiven skudt,
Hans Bøsse var ladt med det sidste Krudt,
Han kom fra Søndagens Gammen.
Da lod Diana gaae snelt forbi
En Kronhiort paa den eensomme Sti,
Og lyste med Maaneflammen.

Da William saae det herlige Dyr,
Der kneiser med Stolthed, selv naar det flyer,
Da vaagned ham Jægerdriften;
Han tænkte: Mon jeg den træffe kan?
Skyd, raabte Diana, du dristige Mand!
Og smilte bag Sølvskyriften.

Ja, tænkte vor Jæger, jeg maa, jeg vil;
Jeg ved den hører en Anden til,
Men Jagten var altid min Glæde.
Jeg skyder den bag de skiulende Træer;
Skovrideren finder i Morgen den her,
Saa kan jo Lorden den æde.

Og plaf der laae den blødende Hiort.
Diana smutted bag Skyen bort;
Ham monne Skytten opdage.
Det hialp ei at han om Skaansel bad;
Ham Lorden, drevet af gammelt Had,
Vil streng for Retten forklage.

Ved Midnat Shakespeare stod med sin Viv:
Nei, raabte han, aldrig i dette Liv
Skal Warwik længer mig skue.
Jeg gaaer, jeg flygter fra denne Skam!
Da fulgte Hustruen troligt ham,
Ved Maanens sildige Lue.

Til London iled det kiærlige Par,
Da vidste de selv ei hvor de var,
I al den Menneskevrimmel.
Forgiæves der' Tieneste de tilbød;
Da mangled dem ofte det tørre Brød,
Men Phøbus loe i sin Himmel.

Som William gik og slæbte sig om,
Da til et lysteligt Huus han kom,
Hvor Lamper i Døren brændte;
Saa mange Ryttere der han saae,
De monne ned af Hestene staae,
Ved Huset, som ei han kiendte.

En Mængde Karle ved Døren sad,
Holdt Heste ved Bidslerne, Rad i Rad, 
Mens Festen vared derinde.
Da stilled sig ogsaa William derhen,
Og bragte, naar han kom hiem igien,
En Skiærv sin grædende Qvinde.

Hvad var det vel for en oplyst Gaard?
Ak Shakespeare ved Drurylane staaer,
Og kiender ei selv sit Tempel!
Og var han ei flygtet den maanklare Nat,
Saa havde han aldrig paa Kunsten sat
Naturens herligste Stempel.

Først holdt han Hesten i Kuld og i Vind,
Men neppe treen i Hallen han ind,
Hvor Apollo hæved sin Stemme;
Før hurtig han sig i alting fandt,
Og var til Huset alt ganske vant,
Og følte sig der som hiemme.

Først Hesten han holdt, saa Masken han tog;
Men høiere Williams Hierte slog,
Det var ham ei nok at lære
Hvad andre Hierner for ham havde tænkt:
Selv har han de skiønneste Værker skiænkt,
Til Bretlands og Jordens Ære.

Tidt stormer Ungdommen, Manddommen ei;
Paa vild April følger venlig Mai,
Sig Blomsten af Græsset hæver.
Saa gik det William. Apol befol,
Han drev ham til Scenen, fra Væverstol.
Nu blev han en sieldnere Væver.

Tapeter han væved, hvor Templet staaer,
Som selve Rafaels overgaaer,
I Liflighed, Tegning og Farve.
De brister aldrig, de bleges ei,
De blomstre som Roser i evige Mai;
Og Hver kan Klenodiet arve!

</body>
</poem>    

<!-- ================================================================ -->
<poem id="oehlenschlaeger20030308002">
<head>
   <title>Tidens Perspektiv</title>
   <toctitle>Tidens Perspektiv</toctitle>
   <indextitle>Tidens Perspektiv</indextitle>
   <firstline>I den store snevre Stad</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
I den store snevre Stad
Gik en Yngling lidet glad,
Aftenen var taaget, mørk,
Byen tyktes ham en Ørk.
Fra sin Barndom var han vant
Høit paa Fieldets steile Kant
I en gammel Borg at boe,
Hvor ham Solen aarle loe,
Og hvor langsomt ned den gik,
Med sit skiønne Purpurblik.

Ynglingen var from og klog,
Vel belæst i mangen Bog,
Leved med sin Fantasi
I den Tid som var forbi;
Kiendte vel af gamle Skrift
Mangen Helt og hans Bedrift;
Ønskte sig paa Livets Vei
Heltelivet, fandt det ei;
Derfor kasted han Foragt
Paa sin Tid, som uden Magt.

Nylig han til Staden kom,
Utilfreds han seer sig om.
Nu, da Solen daler ned,
Voxer hans Urolighed.
Hist i Gaden, lang og stor,
Staaer han harmfuld, uden Ord;
Stirrer ned ad Huses Rad,
Hiertet svulmer fast med Had:
"Hvilken Rede! Hvilket Skiul!
Kiærneløs, ormstukken, huul!"

Som han monne saadan staae,
Ham en kraftig Olding saae,
Hørte hvordan han udbrød
Heftig, over Nutids Død,
Stolt af Oldtids Helteliv,
Fantasiens Tidsfordriv;
Sammenligned tusind Aar
Med Imorges og Igaar;
Noahs Ark og Paradis,
Med et Skuur, et Birkeriis.

Oldingen, som snart indsaae
Hvad den Unge tænkte paa,
Hilste ham og yttred: "O
Jeg er af den samme Tro!
Har som du det Svundne kiær.
Hvad er imod Hisset, Her?
Naar for Krøniken man staaer,
Skuer paa de svundne Aar,
Paa sit eget Øieblik - 
Hvilken bitter Malurtdrik!

Hvilken Forskiel! Hist en Krands
Af Bedrifters Stierneglands;
Alt som Tiden kommer nær,
Taber sig det skiønne Skiær.
Vidt adskilt, i taaget Nat,
Brænder enkelt Stierne mat,
Røgindblandet, kummerlig,
Magtløs at begeistre mig.
Fuldeligt, som naar vi see
Ned i Gadens Lysallee."

Ynglingen gav Manden Ret:
Ha hvo vilde nægte det?
Oldingen med Værdighed
Gik med ham ad Gaden ned;
Og da endelig de vandt
Langsomt mod den anden Kant,
Tog den Gamle, mild i Aand,
Unge Sværmer ved sin Haand,
Vendte ham og sagde: "Nu
Staaer i Stiernekrandsen du."

Og den Unge: "Nei, o nei!
Krandsen er der længer ei.
Vidtadspredt i taaget Nat
Brænder enkelt Lygte mat.
Hist hvor jeg udgiød mit Had
Funkler nu den lyse Rad." - 
"Skade vi ei saa formaae
Tiden at tilbagegaae!" - 
Svared, med et venligt Blik,
Gubben, hilste ham, og gik.
</body>
</poem>    

<!-- ================================================================ -->
<poem id="oehlenschlaeger20030308003">
<head>
   <title>Storken</title>
   <toctitle>Storken</toctitle>
   <indextitle>Storken</indextitle>
   <firstline>Paa Danmarks Strand en Hytte</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Paa Danmarks Strand en Hytte
Saa nær ved Skoven laa,
Den kunde vel beskytte
For Stormen med sit Straa;
Men for en Moders Kummer
Har Hytten ingen Trøst,
Naar vaagen og i Slummer
Sig vaander hendes Bryst.

Vil Gud ei Naade skiænke,
Bønhøre Qvindens Bøn?
O giv en stakkels Enke
Tilbage hendes Søn!
Til Indien med Ære
Han drog fra Fædrehavn;
Vil Bølgen ei ham bære
Hiem til sin Moders Favn?

See, Moder! raabte Drengen,
Du eier ingen Gaard;
En stakkels Ko paa Vængen
For dig i Tøiret staaer;
Dig ikke Marken yder
Sit Guld i fulde Læs;
Ei Fælleden dig byder
Sit Kløver og sit Græs.

Men Dansken ei paa Lande
Sin Vinding ene fandt:
Om Kysten straaler Vandet
Som klare Diamant.
Mon Havets Sølv opveier
Ei Agerguldet her?
Det Haab, som Bølgen eier,
Er fælleds for Enhver.

Saa talt, af Hyttehækken,
I Hat han stak en Green,
Og let han sprang i Snekken,
Og den var ikke seen.
Hun stod og græd i Krogen,
I Luften ud hun saae,
Hvor høirød Dannebrogen
Sig boltred i det Blaa.

Tre Aar saa langsomt runde,
Med Sommer, Vinter, Mai;
De kom, og de forsvunde,
Men bragte Henrik ei.
Da bad hun høit for Drengen,
I eensomtsnevre Ly,
Naar bleg hun sad paa Sengen,
Og hørte Bølgens Gny.

Mit stakkels Barn! Du hviler
Vist paa den vaade Bund!
Ei meer imøde smiler
Du mig med friske Mund.
Med Øine brustne røde,
Med kolde Læber blaae,
Du længst var Fiskeføde,
Hvor dybt Koraller staae.

Den Bølge, som nu kommer,
Maaskee, som Stranden slaaer,
Flød om dit Liig i Sommer,
Og skummed i dit Haar.
Den det Farvel mig bringer,
Som tro Du sendte mig,
Da Du paa Stormens Vinger
Svang dig til Himmerig.

Det trøsted stakkels Qvinde
At gaae i Kirke tidt;
Hvergang hun sad derinde,
Det lindred hende lidt;
Da tyktes hun sig være,
Mens Orgelværket lød,
Langt nærmere de Kiære.
Da var ei Sønnen død!

Men hvergang i September,
Den Maaned skiøn og huld,
Som Solens Flamme dæmper,
Og skiænker Frugten Guld,
Hun Evangeliet hørte
Om Enkens Søn paa Baar,
Da Smerten hende rørte,
Hun gik fra Kirkegaard.

Hun iled ud til Havet
Og raabte høit med Suk:
Du som er der begravet,
Saa ung, saa stærk og smuk,
Du flygted ei som Kain,
Men trodsed Skiæbnens Harm;
Som Enkens Søn af Nain.
O vend til Moderbarm!

Ved Hytten stod saa ene
Det store Asketræ,
Og i dets høie Grene,
Længst havde Storken Læ.
Hver Vaar den kom tilbage,
Begav sig bort i Høst.
Man siger, den skal drage
Langt hen til fierne Kyst.

Tidt sukked hun bevæget,
Naar Storken gik paa Væng:
Med Dig har Henrik leget
Alt som en lille Dreng.
Ak nu maaskee Du skifter
Din Rede ved hans Grav.
Saae Du fra Skyens Rifter
Ham døe paa salten Hav?

Drag hen i andre Dale!
Her er kun Sorg og Nag.
Med Dig den milde Svale
Fromt bygger ved mit Tag;
Jeg Eders Ro forsvared,
Her fandt I Hvilested;
Men I har ei bevaret
Min Arnes stille Fred.

Hvor er da Henrik blevet?
Omkom han i en Dyst?
Nei! Stormen har ham drevet
Hen til Marokkos Kyst.
Tungt har han Skiæbnen fristet,
Skiøndt han endnu er ung;
Sin Frihed har han mistet,
Dog Lænken er ei tung.

Han gaaer i Keiserhave,
Som Urtegaardens Mand,
Maa Blomsterbedet grave,
Og give Rosen Vand.
Tidt Keiseren han finder
Med Turban, Pibe, staae,
Mens deilige Slavinder
Omkring i Haven gaae.

Men bleg i sine Lænker
Han agter Skiønhed ei.
Han paa sin Moder tænker
Og paa den lange Vei.
"Hvi splittede Du Vraget,
Neptunus! med din Fork? - 
Da klapprer det paa Taget,
Og see - det er en Stork!

Ak! kunde det ei være
Min gamle Kammerat?
Du gaaer med samme Fiære,
Langbenede Krabat!
Hvid og med Sort paa Vingen,
Med røde Næb og Fod.
Dog - slig en Trøst er ingen!
Du daarer kun mit Mod.

I Siælland Paaskefesten
Alt skienker Glædens Dag.
Til gamle Moer gaaer Præsten,
Hun er af Kummer svag.
Da klapprer det derude;
Opmærksom Præsten blev!
See! for den brustne Rude
Staaer Storken - med et Brev.

Et Brev om Benet bundet.
Nu, Moder, græm dig ei!
Din Søn er atter fundet,
Kort blev den lange Vei.
Saa flinkt ei Posten haster!
Din Henrik er ei død;
Trehundred gode Piaster
Ham løser af sin Nød.

Knap kom hun sig af Skrækken,
Saa var kun Glæden Giæst.
For Kirkedøren Bækken
Udsatte fromme Præst.
Det vared ikke længe,
Saa hialp dem Næsten alt;
For blanke Sølverpenge
Søguttens Lænke faldt.

Nu hos sin Moder atter
Han nyder fro sit Liv;
Hun har en Svigerdatter,
Og han en Venneviv;
Nu trives Kiærligheden
Bag Rosenhækkens Tiørn,
Og Svalen vogter Freden,
Og Storken bringer Børn.
</body>
</poem>    

<!-- ================================================================ -->
<poem id="oehlenschlaeger20030308004">
<head>
   <title>Skovkirken</title>
   <toctitle>Skovkirken</toctitle>
   <indextitle>Skovkirken</indextitle>
   <firstline>I Gudbrandsdalen stod en eenlig Hytte</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
I Gudbrandsdalen stod en eenlig Hytte,
Hvis Eier ei var bleven Dødens Bytte,
Da Pesten dybt sin Vinge synke lod,
Og bragte Giæring i det friske Blod,
Og Skræk og Qval og Vaande,
Hvorhen den gustne Hex henblæste med sin Aande.

De friske Normænd, vant, at Luft hin rene
Omboltre skulde Fieldets høie Stene,
Som Fluer sank; den vamle Hede kom
Og giorde Bierget nøgent, Dalen tom
Og lagde Landet øde,
Som naar en Nattefrost afsvier Dagens Grøde.

Den stærke Arm, som rask og uforfærdet
Var vant at styre Plougen, svinge Sværdet,
Blev mat; ei Foden mægted meer at gaae;
Øiet blev rødt og Læberne blev blaae;
Og Norges Piger svunde,
Som Roser i de kolde Nattelunde.

Den Barm, hvis Skiønhed hele Jorden hylder,
Svandt ind, og steg igjen med sorte Bylder;
Og Kæmpens Hals, der nys med Sundheds Lyst
Det snilde Hoved bar paa stolte Bryst,
Sank, som en slappet Bue;
Og til et udbrændt Kul blev Øiets hede Lue.

Naar Solen steeg nu i sin Morgenrøde,
Da fandt den alting tomt og alting øde;
Hvorhen den skued fra sin gyldne Top,
Blev den kun vaer en halv forraadnet Krop;
Da skiælved den og blegned,
Og svøbte sig i Skyer, til atter ned den segned.

Fælt monne Sneen over Graven fyge,
Kun hist og her man saae en Skorsten ryge.
Saaledes vexled lang Tid Aar med Aar.
I Gudbrandsdalen stod endnu en Gaard.
Fra den de Slægter ginge,
Som stimled folkerigt nu atter hen paa Thinge.

Paa Thinget monne de sig tidt forsamle,
Der talrigt stod de Unge med de Gamle;
De raadslog om, hvordan de skulde faae
En Kirke bygt, som kunde freidigt staae,
Hvor de med hellig Vise,
Med Prædiken og Bøn Gud Herren kunde prise.

Da maatte sorrigfuldt de med hverandre
Med uforrettet Sag fra Thinget vandre.
Skiøndt hver sin Skiærv, i Hiertet from og reen,
Henlagde glad paa gamle Kongesteen,
Blev dog kun Summen ringe;
Og meer formaaede de ei at tilsammenbringe.

I Somrens Tid, naar alt var lunt og stille,
Naar Lougens Bølger monne sagte trille,
Da samled de hver Søndag sig en Stund
Udi en kiøligdunkel Birkelund;
Og fromt sig hvælved Birken
Da over dem saa trygt, som om de sad i Kirken.

Men naar det isned over Fyrrens Blade,
Naar Græsset svandt og viste Stenens Flade,
Naar Vintren spændte sig i Pandser ind,
Og svang sig paa sin Ganger Hvirvelvind;
Da sad enhver alene,
Da kunde de sig ei med Andagt meer forene.

Hør nu, hvor skiønt den gode Gud med Styrke
Sin Bistand yder dem, som troe ham dyrke:
To Børn, det var en Pige med en Dreng,
En Sommersøndag gik ad grønne Væng;
Da fik de Lyst at vove
Sig over Klippen i de dunkelgrønne Skove.

Det var den første Pindsedag, den skiønne,
Den muntre Fest, som holdes i det Grønne.
Der havde Bygden selv den nylig holdt,
Mens alle Blomster dufted friskt og boldt .
Bag Nordens Granepalmer
De havde lovet Gud med høie Jubelpsalmer.

Som nu de Børn rundt om i Skoven vanked,
Og legte, sprang omkring og Blomster sanked,
Og trængte did, hvor Skovens tykke Krat
Selv giorde lyse Dag til mørke Nat;
Da mon de sig forvilde,
Og Solen sank bag Field, og det blev mørkt og silde.

Dog kom de hiem ei til den vante Hytte,
Forgieves monne bange Moder lytte.
Og Natten svandt; endnu de kom ei hiem;
Men Dagen kom, og Dagen bragte dem,
Saa munter og fornøiet,
Med Blomster hver i Haand, og glade Smil i Øiet.

Og da dem spurgtes, hvi de blev saalænge?
Hvi ei de kom, da Solen gik til Senge?
Om paa den grønne Jord, om i et Træ
De havde søgt usikkre Nattelæ?
Da svared de tillige:
O vi har slumret sødt, det laer sig aldrig sige.

Først hist vi rundt omkring i Skoven vanked,
Og legte, sprang omkring og Blomster sanked,
Og trængte dybt os ind i tætte Krat;
Da blev det pludselig til mørke Nat;
Vi kunde hiem ei finde,
Og Solen saa vi fiernt bag Skoven at forsvinde.

Da gav vi bitterligt os til at græde.
To andre Børn i giennemsigtigt Klæde
Kom til os der; de vare begge smaae,
Med krusetgule Haar og Vinger paa;
De sagde: Lad os ile!
Vi vise jer et Huus, hvor I kan roligt hvile.

Saa fulgte vi de Børn igiennem Skoven,
Hen til et Huus, saa taarnet, høit for oven.
Ind ledte de os i en hvælvet Port.
Det Huus, det var saa langt, det var saa stort;
Foroven i en Bue;
Det hele Huus bestod kun af en enkelt Stue.

Hvad der vi saae, det kan vi ei beskrive.
De Glutter sang: Her maae i Nat I blive! 
Og naar i Morgen I er vaagnet, gaaer
Da hiem, hvor Eders Faders Hytte staaer,
Fortæller, hvad I funde!
Saa siunge de med Smil, gav os et Kys, og svunde.

Ak Moder, ak! I Husets Østerende
Saa vi to store Lys paa Bordet brænde.
Der straalte det saa stærkt med røden Guld;
Af modne Bær og Ax var Væggen fuld.
De Vinduer vare lange,
Did straalte Maanen bleg, dog blev vi ikke bange.

Men i den anden Kant af Hallens Grunde,
Hvor intet vi for Mørket skielne kunde,
Der lød bestandig fort en herlig Sang,
Ledsaget af en dyb alvorlig Klang.
En Stemme qvad foroven,
Langt mere sødt og klart end Drosselen i Skoven.

Da treen en Skare Børn for os og dansed,
Indtil af alting intet meer vi sandsed.
Vi slumred ind, og da vi vaagned, saae
Vi ingen flere Børn med Vinger paa.
Og Sangen taug; vi skued
Ei heller meer de Lys, som høit i Natten lued.

Saa Børnene. Men med opmærksomt Øre
Var Bygden stimlet did, for alt at høre.
De sagde: Leder os paa Husets Vei!
De ginge taust, paa Veien taldes ei,
Fyldt af Forventning, fulgte
De med saligt Haab, som endnu Læben dulgte.

Igiennem Busk og Krat de Smaae dem førte,
Hvor Skovens Dyr langtfra man tude hørte,
Hvor ei fra Pestens Tid en Stemme lød,
Hvor Solen sparsomt giennem Krattet brød,
Hvor Maanen skinte neppe,
Hvor Busk og Tiørn og Træ tæt fletted Skovens Teppe.

Med Øxer maatte de sig Veien bane;
Men Øxens Brug er raske Normands Vane;
Og skiøndt tilsidst den stærke Haand blev mat,
Sank dog for skarpe Staal det tykke Krat.
De Smaae bestandig smutted
Let giennem Busken ind; dem følge de beslutted.

Og som de nu ei Modet synke lode,
Da pludselig de for en Afgrund stode,
Som skiultes af de vildtnedhængne Løv,
Hvor Klippen knuste Fossens Vand til Støv,
Hvor Fraadens Hvirvler vrimled,
Hvor over Svælget svei paa Kanten Granen svimled.

Med Trudsel skummed op de Bølger hvide.
Da stod de Smaa alt paa den anden Side,
Og havde tidt dem vinket, ofte kaldt.
Og Øxen slog med Kraft, og Granen faldt
Hen over Kløftens Grunde,
Og blev en Bro, hvorpaa man sikker træde kunde.

Da hvisled det igiennem Busk og Tiørne,
Og strax en Flok af Losser, Ulve, Biørne
Dem treen imøde paa den fierne Strand;
Og grinte fælt og viste skarpen Tand.
Da sigted Buens Pile,
Og brat i Skoven ind med Brøl man saae dem ile.

Alt daled Solen ned bag Klipper bratte,
Alt sank de senefulde Hænder matte;
Da saae de pludselig fra dunkle Vraa
Midt paa en Grønning lys en Kirke staae,
Af ranke Træer omskygget,
Stor fast som Olafs hist, den han i Trondhiem bygged.

Med Mos begroet, omkrandset af Naturen,
Sig hæved favnetyk ærværdig Muren.
Mod Taget svang sig Vedbendranken trygt;
I Kirketaarnet havde Storken bygt;
Den klappred med sin Vinge,
Med Næbet hørte man den svagt paa Malmen ringe.

Forbauset hen for sig de Bønder stirred,
Og heed og tung paa Kinden Taaren dirred,
Og Øxen faldt af Haand ved ranke Træ,
Og Haanden folded sig, og ned paa Knæe
De sank, og med hverandre
De monne Haand i Haand derpaa i Kirken vandre.

Og dem imøde lød en liflig Tone,
Fra Midten i den gyldne Lysekrone;
En Drossel sad paa Lysestagens Arm
Og sang i Aftensolen rød og varm,
Og qvidred dem imøde,
Saa yndigt og saa smukt i Chorets Aftenrøde.

I Kirken vidned Alt om Riddertiden,
Det maatte være længe, længe siden.
Haandskrevne Psalmebøger kun man saae;
Den Sang: Naar vi i største Nøden staae,
Var overalt opslagen;
Og alt var tykt bedækt med Støvets hvide Lagen.

Men klar for Altret, blank i Aftenglandsen,
Af røde Guld tilstraalte dem Monstransen,
Og giennem Vindvet Brombærranken sig
Til Altret havde snoet ydmygelig,
Og Axet guldbeglødet;
Til høire Side Viin, til venstre Side Brødet.

Og nu var Ønsket opfyldt, Sorgen svundet,
Hendøde Slægters Tempel atter fundet;
Og i en hellig Psalme de udbrød,
Og klart det skiønne Chor i Kirken lød.
Høit siunge Mænd og Qvinder:
Hvo banker, lades ind, hvo trofast leder, finder.
</body>
</poem>    

<!-- ================================================================ -->
<poem id="oehlenschlaeger20030308005">
<head>
   <title>Sigrid med Sløret</title>
   <toctitle>Sigrid med Sløret</toctitle>
   <indextitle>Sigrid med Sløret</indextitle>
   <firstline>Kong Sivald sad i Ro, træt af at seire</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Kong Sivald sad i Ro, træt af at seire,
Han vied Festens Bæger ind til Thor,
Ved Issefiorden paa sin Gaard i Leire.
De Kæmper sadde rundt om Egebord.
Hans Datter Sigrid, kaldet kun den Feire,
Indhyllet i det lange kydske Flor,
Gik om fra Bænk til Bænk, for Miød at skiænke
For Heltene, paa egehvide Bænke.

Hvi kunde man ei hendes Aasyn skue,
Den Deiligste blandt alle Danemøer?
Langt flød i gyldne Flætning Haarets Lue,
Men hendes Ansigt dæktes af et Slør;
Tveehvælvet stod om Barmen Silkens Bue;
Smal var hun, trind, og smækker som et Rør.
Den hvide Snee fra hendes Arm og Hænder
Med Elskovsild hver Ynglings Blod antænder.

Sødt vidste den useete Rosenlæbe
At tale, naar hun rakte ham sin Skaal.
Hvor yndigt hæved Nordens unge Hebe
Sin Arm og skiænked Miøden i hans Maal!
Forgieves monne dog hans Øie stræbe
Med Smil at smelte hendes Hiertes Staal.
Saa Fieldets Iis, i Glands af Solens Straaler,
Nedsender Ild, men selv ei Luen taaler.

Hun havde lovet Frigga sin Gudinde:
For ingen Kæmpe hæved hun sit Slør,
Før hendes Kiærlighed han kunde vinde,
Før ret han elskte som en Elsker bør.
Ei skulde hendes Ungdom ham forblinde;
Den fagreste blandt alle Danemøer
Sig ene ved en saadan Beiler fryder,
Som lover hendes Hierte, hendes Dyder.

Og hvad kun Strenghed Ungersvenden kalder,
Er eiegode Vennesalighed:
Hvor hendes Øie paa en Ynglings falder,
Der, veed hun, slaaer den søde Lynild ned.
I Drømme har en Gud, den gode Balder,
Som elsker Mennesker og Jordens Fred,
Sig aabenbart, og raadet varsom være
Med Ilden, som saa let kan Alt fortære.

Men eengang, da dog Sigrid som Præstinde
Sig maatte vise ved en Disafest,
Da monne meer end Solen hun forblinde
Hver til det store Blot hiddragen Giest.
Udslettes vil det ei, det hulde Minde,
Især hos Den, der sidder Kongen næst!
For Othars Øie det bestandig svæver.
Hans dybe Suk Gienkiærligheden kræver.

Nu finder han sin hele Trøst og Lise
Ved Vintertid udi sin Konges Hal,
At see den ranke Skabning tidt sig vise,
I Sølverslørets lange Bølgefald;
At skride hen ad Tilien som en Dise,  <!-- Disse rettet til Dise -->
Med Olien, som hans Lue nære skal.
Den søde Gift han daglig taus udtømmer,
Mens Elskovsflammen fra hans Øie strømmer.

Fortiener han forgieves vel at sukke?
I Salen kneiser ingen Mand som han.
Blandt Heltene, som nylig Horn udstukke,
Ei Nogen holder saa mod Fienden Stand.
Paa Egebænken sidde mange smukke
Hielmdækte Svende; men hin Lilievand
Maa selv sig i sit stille Hierte sige:
Blandt Heltene var ingen Othars Lige.

Ham skiuled intet Slør; det mørke Øie
Stærkt funkled over den rødbrune Kind;
Glat faldt om smekkre Liv den brune Trøie,
Fra Skuldren bredte sig Skarlagenskind.
Naar man den unge Helt betragted nøie,
Da faldt det ingen Mø at frygte ind;
Det vilde Blik fast kunde Fienden dræbe,
Men venlig Godhed smilte fra hans Læbe.

End aldrig havde han sin Glavind svunget
For Voldsomhed og nedrigt Røveri,
Men ofte havde Skialden ham besiunget,
Fordi han giorde fangen Kæmpe fri;
I Hildurs Leeg han ofte kiek var sprunget
I Dødens Gab at staae sin Konge bi.
Blid mod sin Ven, stolt var han mod sin Fiende,
Men modløs ene for sin Elskerinde.

Dog ei Enhver kan saa beskeden dæmpe
Sin Higen og sin Længsels vilde Nød:
Hist sidder Hartbein en tykskiægget Kæmpe,
Fortæret af en heftig Elskovsglød.
Han pleier ei at fare saa med Lempe,
En Troldmand og en listig Ridder Rød.
Alt længe har han paa et Anslag grundet,
Og endelig, troer han, er Midlet fundet.

Stor var hans Krop fast af en Jettelængde;
Bredrygget, feed, fast fire Alen lang;
Af Stridsmænd fulgte villig ham en Mængde,
Et flammet Slagsværd ham ved Hoften hang.
Kong Sigvald til hans Arm i Kampen trængte,
Thi havde han i Kongens Gaard sin Gang;
Svang han sin Kiølv af Malm med skarpe Pigge,
Da hialp det ei med Graad om Livet tigge.

Men saae man ham de tykke Bryn at rynke,
Da var først frygtelig den Kæmpes Vold
Han kunde Gløder i sin Harme synke,
Ja bide store Stykker af sit Skiold.
Da hialp det ei med Frygtsomhed at klynke.
Tolv stærke Trælle var i Kæmpens Sold;
De sprunge til, paa Ryggen ham at kaste,
Med seige Baand ham Arm og Been at baste.

Der sprælled han til Heden var forsvundet.
Tidt hele Uger grublende han sad.
Lumsk var han, trædsk, og ofte har han fundet
Først Leilighed at slukke seent sit Had.
En fangen Fiende har engang han bundet
Imellem tvende Træer og splittet ad,
Da de tilbagesprungne stærke Grene
I tvende Parter deelte Kiød og Sene.

Sit Forsæt søgte han nu lumsk at skiule;
Hans Hierte brændte, men hans Mine løi.
Ukiendt besidder han en hvælvet Hule,
Dens Indgang dækker Krattet ved en Høi.
I denne rummelige Røverkule
Har han indrettet i den høire Fløi
Det skumle, svagtoplyste Rædselsgiemme,
Som snart skal høre Sigrids Klagestemme.

Du hulde Vaar! naar broget dine Vinger
Igiennembryde Vintrens hvide Ham,
Naar Isens Bark i tusind Stykker springer,
Og viser Græsset med sin Purpurbram;
Naar hundred Fløiter i dens Hække klinger,
Og Luften kruser kun den stille Dam,
Hvor aander da et Bryst som ei sig fryder
Med dig, som ei sin Vinterlarve bryder?

Ung Sigrid gaaer med sine Møer i Enge
Den lange Sommerdag, hun henrykt er;
Hvad giør hun der, hvad giør hun der saalænge?
Hun plukker af de Roser og de Bær,
Dertil de Krusemynter, som fremtrænge;
Men ak, dog ingen til sin Hiertenskiær.
Hun mærker ei, at hele Foraarslarven
Er Freias Fiæderham i Regnbufarven.

Den grønne Fiæderham, saa blød som Løvet
Af nysudsprungne Birk, af Markens Haar,
Den lette Fiæderham, som hæver Støvet
Høit op til den uendelige Vaar,
Der aldrig bliver Farverne berøvet,
Naar Heimdal over den sit Gienskin slaaer.
Hun mærker ei den frygtelige Snare,
Kiær i sin Frygt og salig i sin Fare.

Dog vil ei dennegang skiøn Freia saare
Det Bryst, hvis unge Knup endnu er lukt.
Fraværelsens og Kumrens bittre Taare
Berede Veien skal til Glædens Frugt.
Hun straffe vil den tøileløse Daare;
Men Othars Tapperhed skal straale smukt;
Bevise skal den Tappreste blandt Helte
Sin Troskab, og sin Beiles Hierte smelte.

En Aften vandrer Sigrid om alene,
Langt fra den stærke Borg fra Festens Larm;
Hun bryder giennem Krattets tynde Grene,
At søge Blomster til den unge Barm;
Da slynger sig med smidig Kæmpesene
Om hendes smekkre Liv en hærdet Arm.
Knap har hun Tid med Sløret sig at skiule,
Saa slæbes hun til Kæmpens mørke Hule.

Nu est du, raaber Hartbein, min tilvisse,
Nu hielper intet Ak og intet Skrig;
Langt bedre skal end Jomfruburet, disse
Steenfaste Hvælvinger beskytte dig.
Saa tag det lange Slør nu fra din Isse!
Viis mig din Skiønhed, stræb at tækkes mig!
Mit vilde Sind du kun formaaer at bøie
Med dine Smil og Glandsen af dit Øie.

Jeg har, giensvarte hun, hvad bedre smiler,
Hvad mig fortryller med sit Øies Glands:
En sleben Daggert ved mit Hierte hviler,
Og den bevare skal min Jomfrukrands;
Saasnart du vil, dybt i mit Bryst den iler, - 
Maaskee i dit! Vil du i Dødens Dands
Med din Valkyrie dig modig svinge?
Velan, saa kom! hun løfter alt sin Vinge.

Men før skal du ei dette Slør bortdrage,
Før skal du ikke Sigrids Ansigt see,
Før Mordet ender hendes unge Dage
Og dækker Kindens Roser med sin Snee.
Saa kan du elske hvad der er tilbage,
Saa kan du ad din lumske Seier lee.
Med hviden Haand det blanke Staal hun hæver,
Det blinker alt - og Kæmpens Hierte bæver.

Alt seer han, mellem Brystets Liliehøie
Fremsprudle pludseligt et blodigt Væld;
Alt Døden slukke Gnisten i et Øie,
Hvis Venlighed kun straale kan hans Held.
For førstegang maa sig hans Hierte bøie,
Sagtmodig raaber han og vennesæl:
Lad af at dræbe dig, du stolte Lilie!
Sig ingen Magt skal sætte mod din Villie.

Du skal i denne Hal Fyrstinde være,
Svartalfer skal i Bierget tiene dig.
De vil bevise dig en Dronnings Ære;
En Time daglig du kun skue mig.
Din Haan jeg med Taalmodighed vil bære,
Min Elskov bøielig skal vise sig.
Med Harpeleg, Baldyren, Dands og Sange,
Sin Tid fordrive skal min kiære Fange.

Naar sort Fortvivlelsen et Bryst betager,
Kan den forvandle til en Helt en Mø,
Naar Ærens Redning hen mod Graven drager,
Da maa det Uskyld være let at døe;
Men naar ei længer Tordenskyen brager,
Da snart igien fremspirer Livets Frø.
En Trudsel giorde Sigrid til Heltinde;
Et Haab - giør atter Sigrid til en Qvinde.

Og for paa ny ei hendes Harm at vække,
Udiler Kæmpen strax af Bierget fort;
Smaaalfer komme frem; de Bordet dække,
Saa ile sysselsat de atter bort.
En Dør sig aabner i den brede Sprække:
En liden Qvinde, spæd og lav og kort,
Paa Gulvet huslig staaer, med Miner blide,
Med Nøgleknippet ved den høire Side.

Et Korsklæd bundet er for hendes Hue.
Blaatærnet Forklæd har for Skiørtet hun.
Sortladen er hun rynket, Øiets Lue
Beviser dog at hun er karsk og sund.
Hun neier dybt for Sigrid i sin Stue,
Saa skiender hun paa Alfen: Bi du kun,
Din dovne Knægt! jeg varme skal dit Øre,
Og lære dig din Dont med Flid at giøre.

Er det at feie Gulv? Er det at støve
Mig Spindelvæven af den høie Væg?
Er det paa Marken Kyllinger at røve?
Er det i Bondens Huus at stiele Æg?
Din Skurk! jeg kunde dig din Pande kløve.
Er det at lægge Bordets Dug i Læg?
Din Madmoer saadan svigte kan du nænne
Paa en saa stor og vigtig Dag som denne?

Skiøn Sigrid kan endnu ei Skurken skue;
Høit sidder han paa Stangen, holder fast,
Og feier der af yderste Formue,
Og færdes, som Matrosen i en Mast.
Sort er han, med en høirød lille Hue,
Ildfuldt og vevert er hans Øiekast.
Vær rolig, raaber han ned til den Gamle,
Imorgen skal jeg mere Forraad samle.

Vi har jo Sigtebrød og Frugt herinde,
Som vi kan sætte for vor Giest paa Bord.
En Høne vilde nys jeg overvinde,
Den beed i Fingren mig, den var for stor.
Og det giør ondt endnu! - Den gamle Qvinde
Blev rørt, saa snart hun hørte disse Ord.
Du arme Puds! saa har dig Hønen saaret?
Kom ned, og svøb lidt Spindelvæv om Saaret.

Forundret Sigrids skiønne Øine skue
Smaadværgene saa nydelige staae.
Hun veed ei, skal hun smile, skal hun grue?
Den Gamle mønstrer hun fra Top til Taa.
Den Gamle neier atter for sin Frue.
Ung Sigrid er forladt ei i sin Vraa;
Hun føler trøstet sig, hun seer og hører,
Sig noget Levende hos hende rører.

Hvad har hun vel for Alfer her at frygte?
Hun er en Kæmpe mod den hele Flok.
Hun kiender dem, de har et ærligt Rygte,
De spinde tidt paa den forladte Rok;
Det Huus, som staaer ved Bierget hvor de bygte,
Har altid Hielp af dem, og meer end nok.
De bære Vand for Pigen, strigle Hesten;
Ret venlige Smaaskabninger forresten.

Lidt stiæle de, kan man vel ikke nægte,
Lidt tages med sig hiem til Huusbehov.
Tidt vil ei Mallen rigtig i sin Hægte,
Tidt slutter Jernet ei til Hestens Hov;
Da er det slige overgivne Knægte,
Som og forvilde Vandreren i Skov.
De slukke Lyset, komme Støv i Fløden,
Omvelte Miødens Kruus og svie Grøden.

Snart blev hun med det lille Folk fortrolig;
De trøste hende der saa godt de kan.
Med Blomster prydes hendes Seng og Bolig,
Kun sielden kommer den forhadte Mand.
Sig føler meer husvalet, mere rolig,
Den fagre, men den stolte Lilievand.
En Harpe finder hun i Biergets Giemme,
Hvorved hun hæve kan sin klare Stemme.

En Kilde giennem Biergets Stene rinder,
Og risler Velklang op til hendes Sang;
Steenhvælvingen er Stemmen ei til Hinder,
Dens Gienlyd høit gientager Harpens Klang.
Saasnart hun synger, hurtig sig indfinder
Hver Underjordisk, som har der sin Gang;
Og naar hun holder op, naar Visen ender,
Da klapper hundred smaae kulsorte Hænder.

Med Magt kan Hartbein intet meer udrette,
Hun svoret har og holder hvad hun svor;
Med Venlighed han prøver ud at slette
Det bitte Had hos sit tilbedte Noer.
Alt hvad han vil, er hendes Haar at flette;
En kunstig Knude han i Lokken snoer,
Som Sigrid atter ei at løse mægter;
En daglig Straf fordi han daglig smægter.

Hver Dag en Time nu ved Aftentide,
(Saa føielig giør Elskov selv en Trold),
Har hun Tilladelse ved Kæmpens Side
At vandre giennem Biergets mørke Vold.
Han vogter hende, færdig til at stride.
Der sidder hun midt i den Lund saa bold;
Seer hendes Faders Borg, hist i det Fierne,
Og over Borgen glimter Freias Stierne.

Hvad tænker hun? Paa hendes gamle Fader?
Høit svulmer jo det unge Svanebryst.
Hvad tænker hun? Paa Den, som hun forlader,
Fortvivlet, uden Haab og uden Trøst?
En stille Taare Rosenkinden bader;
Men Freias Stierne leer deri med Lyst,
Som vilde den høit fra sin Himmel sige:
Alt er endnu ei tabt, græd ei min Pige! 

Ung Othar sidder fiernt i Bøgelunden,
Hans Øie paa den samme Stierne seer;
Søgt har han overalt, men Ingen funden.
Nu er der intet Haab om Sigrid meer.
Bleg sidder han og taus i Aftenstunden,
Men Aftenstiernen i hans Taare leer,
Som vilde den høit fra sin Himmel tindre:
En tifold større Fryd skal Smerten lindre.

O skiønne Stierne! salig du bedaarer;
Hvor ofte smelted du det rørte Bryst,
Hvor tidt fremkaldte du en Ynglings Taarer,
Og straaled i hans Hierte Haab og Trøst;
Dog, grumme Lys! kun mere dybt du saarer;
Du loved vel, men skiænked ingen Lyst;
Den svandt den unge Vaar, med Savn og Smerte,
Tom, frydløs for det længselsfulde Hierte.

Den Lykkelige Held! hvem du belønner,
Hvis unge Troskab du lyksaliggiør.
Mon vel en ærlig Svend blandt Danmarks Sønner
Paa dine Smil i Aften lide tør?
Mon næste Sommer, naar sig Skoven grønner,
Det skiønne Hoved, med et Haar som Hør,
Sødt blusser ved hans Barm i Aftenrøde,
Og smiler ham et Rosenkys imøde?

Ja visselig! thi han har Naade fundet
For Freia, ham beskytter hendes Magt.
En Time vel har Othar modløs grundet,
Nu Træets Raslen har ham atter vakt.
Er Aftenrødens Glands tilbagerundet?
Violens første Duft tilbagebragt?
Et qvindligt Billed, lyst som Maanens Straaler,
Staaer for ham, smykt med Roser og Violer.

Mig sendte Freia ned, min skiønne Frue;
Jeg er en Alf af hendes lyse Hær;
Hun sender Siofna fra sin Himmelbue,
At trøste dig bag Herthas Bøgetræer.
Den unge Mø, som tændte først din Lue,
Er ikke langt herfra; hun er dig nær.
Skynd dig i Kæmpens Blod at farve Værget!
Da redder du din Brud af Tryllebierget.

Saa talde hin, mens Natviolens Klokker
Let gynged under Brystets Tvillingpar;
Lyst flagred hen for Veiret hendes Lokker,
Af luftigt Flor den sølvblaa Kiortel var.
Kom, raabte hun, jeg veed at Faren rokker
Ei Othars Mod; alt bær du mangt et Ar.
Jeg vil skiøn Sigrid dig i Faren vise;
Følg Siofna! følg den milde Drømmens Dise.

Forstenet Othar staaer, troer ei sit Øie,
Dog føler han sig en Gudinde see.
Han meente staalklædt dem paa Dovres Høie
At sidde, krystet af en evig Snee.
De Blomster, som sig under Barmen bøie,
Tilkiendegive meer en indisk Fee,
End Nordens Diis; men kom fra Østerlandet
Ei Valhals Guder, over Field og Vandet?

Hans dragne Sværd i Aftenrøden blinker,
Som Aftenrøden blusser Heltens Kind;
Med Natviolen ham Gudinden vinker;
Han trænger sig igiennem Krattet ind.
Brat iler han, at ei han sig forsinker,
Han bryder giennem Busken, som en Vind.
Nu staaer han ved det aabne Bierg i Lunden,
Han Sigrid seer - og Siofna er forsvunden.

Der sidder hun med Sløret for sin Pande,
Den bedste Lilievand i grønne Vaar.
Bag hende seer han Kæmpen venlig stande,
Som fletter hendes lange gule Haar!
En Strøm af Guld som naar i Perus Lande
Hen over sieldne Sand en Kilde gaaer.
Bleg kryster han sit Sværd, han seer den Gamle
Vellystig i de fulde Lokker famle.

Forræder! raaber han, og vældigt svinger
Sit lette Spyd, en jernbeslagen Alm.
Forræder! Raaber Kæmpen; Spydet klinger
Alt mod den frygtelige Kiølv af Malm;
I samme Øieblik det giennemstinger
Det brustne Staal - og knækkes som et Halm!
Forfærdeligt i Luften Hartbein brøler,
Sit Banesaar han dybt i Hiertet føler.

Dog vil han sig endnu i Døden hevne;
Høit hæver han sit egetunge Skaft!
Et Slag - og Othars blanke Hielm maa revne,
Til Jorden styrter Helten for hans Kraft.
Dog hurtig i det frygtelige Stevne
Staaer Ynglingen igien. Den røde Saft
Udvælder meer og meer af Kæmpens Sider,
Mat styrter han og bleg i Græsset bider.

O Sigrid, fryd dig nu, du stolte Skiønne!
Nu est du ei af Trængsel meer bespændt.
Du kan din Othars Kiærlighed belønne,
Hans kiekke Troskab har det vel fortient.
Din Voldsmand ligger blegnet i det Grønne;
Et Drab, som vilde vorde vil bekiendt.
Skynd med din Beiler dig til Borgen atter,
Skiænk ham en Brud, og Faderen en Datter!

Saa haaber Othars elskovsfulde Hierte;
End staaer hun taus og mæler ei et Ord.
Et Forsæt fattet har, med stille Smerte,
Det bly, jomfruelige Kongenoer.
Ei meer Fyrstinde, moderlige Herthe!
Hun troer at være ved din Issefiord;
Ei blot et Slør, et fuldeligt Elende,
En ringe Dragt, en Flugt skal skiule hende.

For Pigen er et ubesmittet Rygte
Meer end den klare Luft umistelig:
Jeg var i Kæmpens Vold, nu maa jeg flygte,
Et Spøg, et Smil blot kunde dræbe mig;
Det vil jeg daglig ei paa Leire frygte.
Selv Othar kunde let forandre sig - 
Nu blusser han; men er han steds den Samme?
Hvad staaer mig inde for hans Elskovsflamme?

Saa tænker hun, og hendes Læber tale:
Othar! hvis nogentid jeg var dig kiær,
Da il herfra til Leires Kongesale,
Og lad mig ene mellem disse Træer.
Min Bolig staaer i ubekiendte Dale,
Hvor Ingen kiender mig, som er mig nær.
Fyrstinden Sigrid meer ei pryder Norden,
En ukiendt Tærne vogter Gedehiorden.

Og uden Svar at vente, hun sig skyndte
I Skoven ind; han bleg tilbagestod.
Alt Mørket at udfolde sig begyndte,
Fuldmaanen sank i Havet i sit Blod;
De blanke Stierner Midienat forkyndte,
Forstenet Othar sad ved Bøgens Rod.
Den blege Melkevei, de lyse Flammer
Betragted Kæmpens Lig og Heltens Jammer.

Vort Siølund var i Oldtids unge Dage
En tætvevoxet Ege-Bøgeskov;
Kun hist og her lod Bonden Oxen drage
Igiennem fede Jord sin tunge Plov;
Man fandt det mere nemt, med Magt at tage
I fremmed fiendligt Land sit Huusbehov,
End selv paa Agren sine Ax at tælle,
En Dont som overlodes ringe Trælle.

Hvor let for Sigrid altsaa sig at skiule,
Ved rask at giennembryde Skovens Hegn.
Langt staaer hun nu fra Kæmpens fæle Hule,
Om Morgnen, i en smuk og fremmed Egn.
Hun skiuler med et Lin de Lokker gule;
Den spæde Fod, som følte mangen Blegn,
Husvaler hun i Bækkens svale Bølger,
Som Løvets grønne Skyggehvælving dølger.

Hun bytter med en fattig Hyrdeqvinde
Sin rige Dragt; nu er hun som sig bør:
Om ranke Liv sig Vadmelsklæder vinde,
Til Stav ved Bækken brækker hun et Rør.
Den Gamle gaaer; og Sigrids Taarer rinde;
Alt hvad hun har endnu er hendes Slør!
Det hvide Slør hun om sin Tinding kaster,
Og til en Bondehytte hen hun haster.

Hvad vil Du? raaber hende vredt imøde 
Den grimme Qvinde, som i Døren staaer.
"Jeg vil dig tiene for den blotte Føde."
Hvad kan du? - "Jeg kan vogte Lam og Faar."
Hvad giør du her i Egnen? den er øde!
Hvem er du? Tag mig Sløret af dit Haar!
"Jeg vil i alting dig følgagtig være;
Men spørg mig ei; og Sløret maa jeg bære."

Og har du tient tilforn vel hos en Hyrde?
"Min Fader eier selv en talrig Hiord!"
Hvi lætter du ham ei sin egen Byrde?
"Dertil han bruger stærke Mænd i Nord."
Vil Ulven deres fede Flokke myrde?
"Dem voxe stærke Horn ved Issefiord."
Saa frygte de vel ei, naar Ulven kommer?
"O nei! de stange fler ihiel hver Sommer."

Saa gak da ned i Engen, du vil møde
En talrig Flok af Lam og Geder der.
Bevogt dem, til det bliver Aftenrøde,
Saa driver du dem ind i Hytten her;
Saa malker du og skummer mig min Fløde.
Ret ordentlig mig kun og flittig vær,
Hvis ikke vorder det din egen Jammer.
Her faaer du Føden og et Sovekammer.

Ung Sigrid gaaer; vemodigt hun sig fryder,
Paa snevre Sti, paa kratbevoxne Vei;
Thi hun er ene. Hendes Taare flyder.
Om hun har Othar kiær? Hun - veed det ei!
Men hendes Hierte hvert et Haab forskyder.
At vende hiem igien til Borgen? Nei!
Min Lod er kastet, her skal Hiertet isne,
Her skal den unge Blomst i Skyggen visne.

Hun vogter i de milde Sommerdage
Saa nær ved lune Skov sin tamme Hiord,
Og tænker paa sin Herlighed tilbage,
Som saae hun den igiennem Drømmens Flor,
Hun vandrer om, tungsindig, uden Klage,
Hun er ei meer en Kongemø for Nord.
Hun sidder i de kiøle Markens Vinde,
Med Stav i Haand, en elskelig Hyrdinde.

De muntre Hiorde vil hun gerne pleie,
Hvert Faar, hver Geed er for den Skiønne tam;
Hun lærer sig at blæse paa Skalmeie,
Hun kieler for de hvide Dæggelam.
Et høirødt Skiærf end har hun i sit Eie:
I Trevler river hun sin sidste Bram,
For Baand om Halsen paa de Smaae at fæste.
Det Allermindste faaer det Allerbedste.

Nu skulde man dog tro, den grimme Qvinde,
Saa rig paa Fæ, var over Sigrid glad,
Og havde kiær sin deilige Hyrdinde?
Men nei! hun lønned hendes Flid med Had,
Jog hende tidt i Regn og kolde Vinde,
Gav hende Straa til Seng og lidt af Mad.
Tidt gik hun hungrig i de grønne Skove,
Og maatte mangen Aften hungrig sove.

Mistrøstig sidder Sigrid hist paa Engen,
Det er en skyfuld Dag og fuld af Slud;
Vansmægtig aarle joges hun af Sengen,
Hun finder altfor haardt den Gamles Bud.
Med Taarer fæster Øiet sig paa Vængen,
Da hovner frem et stort Muldvarpeskud;
En Pusling stiger op med Brød i Taske,
Med Frugt i Kurv, Viin i sin lille Flaske.

Her har du, hvad der kan dit Hierte glæde,
Her bringer jeg, hvad Sigrid gotte kan;
Sær denne høist fortræffelige Væde,
Som bragtes hid langt fra et fremmed Land.
Jeg tog den fra en Skipper; han vil græde,
Naar ei han finder Flasken meer paa Strand.
Jeg snapped den; hvad har han vel at klage?
Jeg lod de fire Største staae tilbage.

Vi har dig kiær, fra sidst da du var fangen
I Bierget; vi har talt om dig saa tidt.
Du veed vel, det var mig, som sad paa Stangen,
Som blev i Haanden af en Høne bidt.
Jeg hævned mig dog over den forgangen,
Den havde giort et Æg, og det blev mit.
Min Madmor med det store Nøgleklippe
Du strax vil see; hun kan kun langsomt trippe.

Vi os arbeidet har af alle Kræfter
Igiennem Jorden hid til denne Brink;
Thi hvor du er, der flytte vi nu efter;
Men vi kan ikke taale Solens Blink,
Ei Borgens Støi; det os til Jorden hæfter.
I Luften først os kalder Stiernens Vink;
Dog, naar det som i Dag er mørkt og taaget,
Tør vi vel komme frem, det lindrer noget.

Af Hiertet rørt skiøn Sigrid Alfen takker,
Modtager gierne Gaven uden Skam;
Imens hun holder Maaltid fort han snakker,
Og spaser med det mindste Dæggelam.
Han finder Prydelsen om Halsen vakker,
Han synes, det var just en Hest for ham.
Han er i Sadlen alt; han Rytter leger,
Mens Lammet løber ængstlig om og bræger.

Men Rytteren ei lader sig forbluffe.
Nu stiger Trude flux af Jorden op:
Med Silketrøi' og Skiørt af første Skuffe,
Sølvspændte Skoe, paa Hovedet en Top,
Med begge Hænder i en lille Muffe.
Hun Puds paa Hesten seer: Saa stop dog, stop!
Hvis den afkaster dig? Ifald du brækker
Et Been? Ak hvor den Galning mig forskrækker!

O milde Trøst! ung Sigrid er ei ene,
Hun er i Verden ikke plat forladt.
Hvad hende trøsted under Biergets Stene,
Indfængslet i den sorte Ravnenat,
Det atter trøster her bag Bøgens Grene,
Hvor Nattergalen har sin Rede sat.
Hun har endnu de smaae trofaste Venner,
Med Raad og Daad den Gamle hende tiener.

Det første hvad hun giør, den gamle Trude,
Er at hun op paa Sigrids Skulder staaer,
Og løser ud hver slagen Mareknude
Igien af Kongemøens fagre Haar.
Hvor deiligt flamme sig de Lokker prude,
Som Puds udkiæmmet over Skuldren slaaer.
Den Gamle Haaret atter glat indfletter,
Mens Puds en Blomsterknup i Sløifen sætter.

Hvad vil du her hos denne grimme Qvinde?
Adspørger Trude; gaa til næste Dal!
Der vil et herligt Huus du forefinde,
Med Kielder, Stegers, Hauge, Toft og Sal.
Der ting du dig i Kost og vær Hyrdinde,
Saa lider du ei længer Hierteqval.
Der finder du den Ro, som dig er tienlig,
Husmoderen er from og Sønnen venlig.

Ung Sigrid vil ei did til Huset gange,
Saasnart hun hører tales om en Søn.
Men Alfen siger: Vær kun ikke bange!
Han eier alt en Brud, som du saa skiøn.
Endnu i Aften skal han hende fange
Til Hustru, hist i Lunden, sommergrøn.
Ifald du skynder dig, da est du Giesten,
Og Brudepigen med ved Bryllupsfesten.

Imedens nu den lille Fæstekone
Ung Sigrid overtaler, see vi maae
Hvo paa den anden Side Skovens Krone
Velbygte Bolig har ved Bækken blaa.
Ak kunde kun min Aftenharpes Tone
Forkynde ret de Store med de Smaa
Begivenheden her, saa kort og fyndig,
Der ender Sigrids Nød, som den er yndig!

Ja, denne Dag igien ung Othar trøster,
Han eier Huset, hans er Sal og Toft;
Den forestilte Brud er Othars Søster,
Den virkelige Brud har Alfen lovt.
Hvis denne sidste kiekke Prøve brøster,
Da hævnes Hartbein grumt af Vagenhoft,
Den lede Trold; men Freia Dæmning sætter
For mangt et Nidingsværk af onde Jetter.

At Sigrid er ham nær, har han erfaret,
Om Sigrid har ham kiær, han prøve skal.
Om Alt har Othar gamle Trude varet;
Han smykker festligt ud med Løv sin Hal.
De bedste Dalens Blomster, længe sparet,
Nu pynte Væggen rigt i hobetal.
Den skiønne Søster i Skarlagensklæde,
Karfunkelsmykt, indtager Brudens Sæde.

Og da nu Solen ned i Vesten viger,
Da kommer Egnens Ungdom did til Giest.
Skalmeier, Piber, Trommer, Harper, Giger,
Tilkiendegive lydt en Bryllupsfest.
Farvel sit gamle Herskab Sigrid siger,
Og skynder sig afsted, som hun kan bedst.
Alene gaaer hun; kun en Bielde klinger,
Sit lille Dæggelam hun med sig bringer.

Skinsyge, du Blaalæbede, du Blege!
Til Hielp idag den stakkels Othar kom;
Dig vække skal de falske Brudelege,
Træd ind idag i Elskovs Helligdom!
For første, sidste Gang du Rynken præge
Paa hendes høie Liliepande, som
Fra Sløret du skal frie, som er i Vente;
Til Held for Den, der aldrig dig fortiente.

Hvordan beskriver kort og kraftigt Skialden
Den stumme Skræk, da ind hun treen, og saae
Som Brudgom Othar? Hun er himmelfalden,
Hun ændser intet meer i Salens Vraa.
De høie Piber, Trommens muntre Skralden
Er hende Tordenslag fra Skyen graa.
Hun holder sig, at ei til Jord hun segner,
Den friske Rosenkind bag Sløret blegner.

Hvor stor er Othars Glæde, da han mærker,
Hvad Sigrid i sit stumme Hjerte leed,
Han priser Nidkiærhedens Underværker.
Hun elsker ham! O søde Salighed!
Forgieves sig den Yndige forstærker,
Snart, snart hun selv sig løser fra sin Eed.
I Sløret famler alt den hvide Finger,
Dog tier hun endnu og bleg sig tvinger.

Men da Herolden raaber om en Pige,
Som Parret lyse skal i Kamret ind,
Da veed hun atter af sig selv at sige,
En Purpurglød høit farver hendes Kind.
Med Magt de qvalte Suk fra Brystet stige,
Dybt Nidkiærheden ryster hendes Sind.
Kom, raaber hun, med sønderknuset Hjerte,
Mig bære lad den tændte Bryllupskierte!

Nu staaer hun i det stille Brudekammer,
Udpyntet for de lykkelige To;
Hun bærer Brudeblusset, Lysets Flammer
Opklare sparsomt kun den hulde Bo.
Med grønne Silkebolstre Leiet brammer.
Nu Sigrid, lad de Salige med Ro!
Hun kan det ei, stivt hen for sig hun stirrer,
Voxkierten stærkt i Liliehaanden dirrer.

Hun staaer forstenet, kold, hun taber Aanden;
Hist sidder han paa Bolstret med sin Brud!
Hvad skildrer hendes Nød, hvad tolker Vaanden?
En Gysen nuprer hendes Liliehud.
Hun staaer, til Lyset brænder ned i Haanden,
Og Othar viser hende venligt ud, - 
Da kaster hun sit Slør, da Taarer øse
Fra Øiets Blaa: Ha, raaber hun, Troløse!

Behøver jeg ved Harpen meer at qvæde?
Jeg skildred Othars Smerte, Sigrids Nød;
Men kan jeg skildre Sigrids, Othars Glæde,
Da Trøstens Ord fra begges Læber flød?
O Harpens Klang kan bringe til at græde,
Men Elskovs Salighed er altfor sød
Til i en Sang med Toner at gientage;
Den kan udtales ei, den maa man smage.

Hun havde lovet Frigga sin Gudinde:
For ingen Yngling Sløret hæved hun,
Før hendes Kiærlighed han kunde vinde
Og før han elskte ret af Hiertens Grund.
Han vandt den; og dog lod hun sin forblinde;
Thi elsker han endnu i denne Stund?
Han elsker! Kun et Ord den Skiønne trøster:
O søde Sigrid! Bruden er min Søster.

Nu skuer Othar hendes Skiønhed atter,
Og Eden løste sig med hendes Slør.
Nu skinner Solen. Henrykt han omfatter
Med stærken Arm den huldeste blandt Møer.
Med Fryd han bringer Konningen sin Datter,
Til Fryd for alle Danerigets Øer;
Til Fryd for hvert et Skib i hele Norden
Har nu sin Dronning atter Issefiorden.

Selv Alferne dybt i de mørke Bierge
Sig fryde sammen i det sorte Muld;
Hvor flittigt kløttre disse vevre Dværge!
Paa Brudesengen finder Bruden huld
Til Othar et af Staal fortræfligt Værge,
Men til sig selv et deiligt Slør af Guld.
I Sløret virket staaer: Ei Sigrid nænner,
At glemme sine smaae trofaste Venner.
</body>
</poem>    

<!-- ================================================================ -->
<poem id="oehlenschlaeger20030308006">
<head>
   <title>Rosentræerne</title>
   <toctitle>Rosentræerne</toctitle>
   <indextitle>Rosentræerne</indextitle>
   <firstline>I Skyggen, under Myrtens Hang</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,korrektur2,kilde</quality>
</head>
<body>
I Skyggen, under Myrtens Hang,
Sad Rollo med sin Elskerinde,
Ved Arnoflodens Bølgegang.
Der vidste de sig tidt at finde,
Ved Aftentid, naar Solen ned
Bag Skoven i sit Purpur gleed.

De lued af en kiærlig Brand;
Hun var en ung og deilig Pige,
Han var en rask og fager Mand;
Men deres Fædere førte Krige.
Hver bød fortørnet Flokken sin
Som Guelfer og som Ghibelin.

I Florens Begges Huse stod:
To Fæstninger i samme Gade,
Hver paa en Grund, som Biergets Rod.
De treen kun ud i blanken Plade,
Og mødtes kun med Stang og Sværd,
Til Tvedragt og til blodig Færd.

I Kampestenen fæstet var
Af Jern med Spiger store Ringe,
Som Ættens Vaabenfaner bar.
Op mægted intet Porten tvinge,
Den var med Plader tykt belagt,
Som trodsed hver en fiendtlig Magt.

Men hvad ei aabne selv formaaer 
Bellona med sin tunge Glavind,
Det aabent dog for Venus staaer.
Hun trodser Fiendtlighed og Avind,
Hun vidste dog i Skyggens Ro
At samle de forelskte To.

Men kort kun var den rene Lyst,
En fiendtlig Flok af Busken traadte,
Da sødt de sværmed Bryst ved Bryst.
Som Judas Frelseren forraadte,
Saa endte her en troløs Træl
For evig de Forelsktes Held.

Dybt Philomeles Klage lød,
Thi, revet af sin Elsktes Arme,
Kun ønskte Rollo nu sin Død.
Han søgte den i Kampens Harme,
Han fandt den midt i Krigens Favn,
Hans sidste Ord var Lauras Navn.

Som Blomsten, naar fra Solens Skin
Den skilles i et dunkelt Lukke,
Saa falmed nu den Skiønnes Kind.
Midnatten hørte hendes Sukke,
Hun bøied bleg i Fængslets Baand
Sit Hoved og udgav sin Aand.

Domkirken midt paa Torvet staaer,
Af sorte, hvide Marmorfliser,
Af Kunst ærværdig, som af Aar.
I Kirken mangen Indskrift viser
End Graven af de største Mænd.
Der blev de Døde baaret hen.

Men selv ei Døden maatte nu
Et ulyksaligt Par forsamle.
O Had, hvor bittert raser du!
End fnysed Fienderne, de Gamle;
Hver stod med Graad paa blegen Kind,
Men med et uforsonligt Sind.

Henrevet uden Sacrament,
I Kirken tør man dem ei lægge;
De havde halvt kun Christus tient;
Thi giennembrødes Kirkens Vægge;
Halvt udenfor med deres Been
Paa Torvet sod den hvide Steen.

Hist hvor den gamle Tavle sig
Endnu med Dantenavnet pryder,
Der ned man satte Rollos Liig;
Og her, hvor Giottos Taarn sig skyder
Fra Jord, mod Himlens Herlighed,
Blev Lauras Aske sænket ned.

Naar Solen nu bag Bierget sank,
Og farved med de sidste Flammer
End Arnoflodens Bølge blank;
Da vinkte dem ei Skovens Stammer,
Ei Fuglens Sang, ei Blomstens Flor,
De hviled i den sorte Jord.

En Ven ved Arnos Bredder gik;
Han standsed ved de Elsktes Kilde,
Med Taarer i sit mørke Blik.
Der stod endnu to Roser vilde;
De havde selv dem plantet ned,
Et Tegn paa trofast Kiærlighed.

De stod saa frodigt og saa sødt,
Med deres unge grønne Blade,
Men uden Knup og uden Rødt;
Han løste dem med skarpen Spade,
Et Indfald ham hans Hierte gav,
Og satte dem paa Elskovs Grav.

Nys sammenslynget Blad ved Blad,
I Aftenrøden og Naturen,
Stod de nu skilt, ved Kirken, ad.
De slyngte sig saa høit ad Muren,
De vilde samles Qvist ved Qvist,
Som de Forelsktes Siæle hist.

Og see, da Morgenrøden kom,
Og farved med sin første Lue
Det store Tempels Helligdom;
Da over Bruneleschis Bue
Alt Roserne sig havde strakt,
Og hver sin Knup den Anden rakt.

Da Fædrene sligt Jertegn saae,
Da flød fra Øiet Taarens Kilde,
Da følte sig de Stolte smaae.
De eentes - men det var for silde!
For seent for egne Hierters Fred,
Ei for de Elsktes Salighed.

Særkt rasled hist fra Daabens hal
Den gamle, store, rustne Lænke,
Som vidner Pisas dybe Fald!
Thi Støvets Magt kan Jernet krænke,
Ja slaae et Folk i Slaveri;
Men Kiærlighed er evig fri.
</body>
</poem>    

<!-- ================================================================ -->
<poem id="oehlenschlaeger20030308007">
<head>
   <title>Ridderspøgelset</title>
   <toctitle>Ridderspøgelset</toctitle>
   <indextitle>Ridderspøgelset</indextitle>
   <firstline>Hvor Stormen vældig tuder</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Hvor Stormen vældig tuder,
Hist, høit paa Fieldet brat,
En Ridderborg udluder,
Bedækt med Mus og Krat.
De vilde Skovens Fugle
Har der et aabent Buur;
Høit skriger Nattens Ugle,
Fra skiørforfaldne Muur.

De skarpe Tiørnebuske
Fortrænge mindste Sti;
De tunge Skyer ruske
Det høie Taarn forbi.
Den røde Muur sig splitter,
Hiemsøgt af Regn og Vind;
Igiennem Riften titter
Fuldmaanens gule Kind.

Dybt hen i Salen trænger
Da Straalen mat og kold,
Til Væggen, hvor der hænger
Et gammelt rustent Skiold.
Det haver ei sin Lige,
Det er saa tungt i Vægt;
I Arv, i gamle Krige,
Det gik fra Slægt til Slægt.

Naar Maanens første Flammer
Da funkle som i Vand,
Paa Skioldets dybe Skrammer
Og paa den gyldne Rand,
Et Suk sig lader høre
Fra lukte Riddersal,
Og muldne Been sig røre
Dybt i den dybe Dal.

I dunkle Lund det toner,
Som Klokken seent i Qveld;
Da suser Egens Kroner
Om lille Skovkapel.
I dyben Grav det bæver,
Det hvidsler fiernt og nær ,
En Ridder op sig hæver
Med Harnisk og med Sværd.

Han farer ei med Lempe,
Han bryder Qvist og Green.
Den drabelige Kæmpe
Gaaer over Elv og Steen,
Igiennem Tiørn og Hasler,
Krat om hans Brynie slaaer;
Den blanke Plade rasler,
Mens han til Borgen gaaer.

Hvor Skioldet op er stillet
Der standser han igien;
Stivt paa et bleget Billed
Han seer med Længsel hen.
Det er en deilig Qvinde,
En pyntet Ungdoms Brud;
Men Fugtighed og Vinde
Det Meste sletted ud.

Bleg Maanen staaer derude,
Hensender did sit Skin,
Igiennem brustne Rude
Den kysser hendes Kind.
Dybsindig og fornøiet
Paa kiære Contrafei
Han seer, med Graad i Øiet,
Med Smil, og gaaer sin Vei.

I næste Sal han træder
Med Øiet end i Graad,
Saa saare der ham glæder
Forfaldent Huusgeraad.
I Riddersalen vanker
Den Herre, stærk og stor,
Og sætter sig i Tanker
Ved trøsket Egebord.

Da flux hans Øie flammer;
Han iler, vred i Sind,
Mod lukte Rustningskammer
Og sparker Døren ind.
I støvede Spyd han griber,
Da knækkes Stangen let,
Og Dødninguhret piber
I rustne Hielmenæt.

Til Trøst hans Hierte trænger,
Han søger Harpen brat.
Hist i en Vraa den hænger,
Forfalden og forladt.
Før var den Sorgens Tvinger,
Ved en livsalig Røst,
Nu plat forstemt den klinger.
Det skiær ham i hans Bryst.

Hen for sin Viv han træder
Og stemmer den til Klang;
Derpaa han henrykt qvæder 
En gammel Kæmpesang.
Imedens Helten siunger,
Vel klinger Harpens Guld,
Hans Qvad i Borgen runger
Saa stærk og underfuld.

Til Kirken nu han iler,
Med lange, tunge Skridt;
Der Midnatsmaanen smiler
Paa Korset, sølverhvidt.
Med Skræk de Straaler bæve,
I Krogen Lyset døer,
Thi tykke Spindelvæve
Alt skiuler med et Slør.

Huult lyder Vindens Brusen
I gamle Sakristi,
Høit synger Riftens Susen
Et evigt Litani.
I Choret Roser vilde
Dog over Altret groer,
Sin Vei en Sølverkilde
Fandt i forfaldne Chor.

Naar Østen frem da luer,
I Taarnet Aanden gaaer;
Mørk han til Jorden skuer,
Som end i Taage staaer;
Han Folk i Arbeid finder,
Det kalder Trællefærd,
Og pludselig forsvinder,
Med Haanden paa sit Sværd.

Naar Solen da fremsmiler,
Har Natten sagt Farvel, 
Til Marken Bonden iler,
Men er ei længer Træl.
Og Borgeren ei sukker
Forkuet og forladt;
Ei dybt for Ridderen bukker;
Nu har han selv en Hat.
</body>
</poem>    

<!-- ================================================================ -->
<poem id="oehlenschlaeger20030308008">
<head>
   <title>Ridderen ved Kulsvierhytten</title>
   <toctitle>Ridderen ved Kulsvierhytten</toctitle>
   <indextitle>Ridderen ved Kulsvierhytten</indextitle>
   <firstline>I Skoven sidder en Kulsvierqvinde</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
I Skoven sidder en Kulsvierqvinde;
De Bøge beskytte for Østenvinde.
Men Mennesket raser værr' end Vinden,
Thi sidder den Viv med Taarer paa Kinden.

Greve Geert omkring i Landet hærger.
Hver Dannemand sig mod Fienden værger;
Saa giorde Skialm, hendes Husbond kiære,
Han stred mod Greven, og faldt med Ære.

Men ak, nu sidder hun der alene,
Med fem Smaabørn bag de vaade Grene.
En usæl Skiæbne vi nu maa friste,
Meer Brød ei yde de brændte Qviste.

Grev Gert nu fnyser omkring i Landet,
Af alle Danske forhadt og forbandet.
Christ fri os, hvis han finder vor Rede;
Da føle vi først hans grumme Vrede.

Mens de sig pryde med Seierskrandsen,
De spedde de spæde Børn paa Landsen;
De kaste det diende Noer i Flammen.
Christ straffe den Røver i Helved! Amen.

Mens stakkels Moder saa taler og græder,
I varme Kofter de Smaae hun klæder.
To Brød idag hende Klosteret sendte;
Dem skal ei sluge den hungrige Glente.

De Hvedebrød store de Smaae hun viser,
Som Fugl i Reden hun dem bespiser;
Da rasler det i de nære Hækker,
Hun seer en Kæmpe, som Sved bedækker.

Sin Hest har han bundet ved Træets Grene,
Han synker træt paa de mosgroede Stene.
Hiælp Gud nu! Kommer en fiendtlig Kæmpe?
Dog nei! Han farer jo mild med Lempe.

Han tog sin Hielm af den hvælvede Pande.
Niels Ebbesøn er det Jer, forsande?
Herr Ridder, hvi er I saa bleg afmægtig?
I kneiser jo ellers i Pladerne prægtig.

Vor Moer, heel aarle vi vare paa Færde,
Vi skar os Frokost med skarpe Sværde.
Dog har ei Hesten end faaet Havre
Jeg faster endnu foruden Davre.

To Brød jeg har kun til fem smaae Siæle,
Nu faaer man kun Brød ved at røve og stiæle;
Jeg er den Siette, som lidt skulde nyde,
Den Syvendedeel vil vi Eder byde.

Vor Moer! jeg føler mig styrket saare,
Aftør I kun Eders Gutters Taare!
Snart skal I roligt i Freden leve:
Niels Ebbesøn vog den kullede Greve.

Mens Faaret bræged og Gaasen kæged,
I Randers sig Sværdene flinkt bevæged.
Vi tog den Voghals i gule Lokken,
Afhug hans Hals over Sengestokken.

Herr Ebbesøn vog I den kullede Greve?
Da skal I nyde den hele Leve.
Hun vilde dem Brødet af Mundene tage;
Vel græde de Børn nu med bitter Klage?

Nei, alle dem Blus paa Kinden brænder,
Hver rækker sit Brød med de bitte Hænder:
Du hævned vor Faer, vog Danmarks Drage,
Du heel skal nyde vor Hvedekage.

Niels Ebbesøn græder. Han mægter ei Takken,
Han stirrer til Steilen derude paa Bakken:
Og fangede de mig, for paa Hiul at bryde,
Det skulde mig nu kun slet fortryde.

Beholder I selv kun Eders Davre:
Snart faaer jeg vel Mad, naar min Hest faaer Havre.
Snart Rugen atter og Hveden kan voxe,
Snart pløier I Landet med stærken Oxe.

Naar I da sidder i Hytten sammen,
Og korte Jer Tiden ved Aftengammen,
Da glemmer ikke den Mand i Freden,
Som skræmmed Jer Glenterne bort fra Reden!

Han drak lidt Vand af Kulsvierkanden,
Han tørred Sveden af Heltepanden;
I Fiirspring hen sig Gangeren strakte.
Forgieves de efter ham Brødene rakte!
</body>
</poem>    

<!-- ================================================================ -->
<poem id="oehlenschlaeger20030308009">
<head>
   <title>Peblingesøen</title>
   <toctitle>Peblingesøen</toctitle>
   <indextitle>Peblingesøen</indextitle>
   <firstline>Jeg gik mig ud over Byens Bro</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Jeg gik mig ud over Byens Bro,
En tidlig Aftengang;
Stormvinden sig havde lagt til Ro,
Men Dagen var end ei lang;
Snart Solen skulde til Hvile gaae,
Snart Glandsen var forbi,
Jeg iled ud i min Kappe blaa
Til Kiærlighedens Sti.

Den er ei meer, som i Sommer, grøn.
Ei Løvet i Træet staaer;
Men, som Naturen, Menneskets Søn
Faaer ogsaa hvide Haar.
Erindringen er dog frisk endnu;
Afsted kun! Uforsagt.
Men Aften! ei hvor skiøn est du 
I nøgne Vinterdragt.

En Aftenrøde saa skiær at see,
Som i en Sommerqveld;
De lange Straaler i Skyen lee,
Op Skyen taarner Field;
Nu grønne Farve, nu lyseguul,
Og nu violne Brand;
Og Solen vender sit Purpurhjul
Mod Jordens sorte Rand.

Og Møllen rører Vingen let,
Og Broen stander saa skraa.
Som i et Billed - Marionet,
Med trillende Vogne paa.
Og unge Møer i Zobel og Maar,
Og Mænd og Qvinder til.
Men hvi mon alle til Søen gaaer?
Ha hvilket Skuespil!

Paa Dammens Flade glindser en Blok
Af Iis, og den giør tryg.
Der sværmer en lystig Drengeflok,
Som Aftenrødens Myg.
Og Ynglinger med, - som Fuglen fast,
Snart nær, snart atter fiern; - 
Og vove saa mangt et kunstigt Kast,
Paa snelle Skøite-Jern.

Laan, gamle Maler af Nederland!
Din Pensel mig et Blund;
At jeg med Farver male kan
Den yndige Vinterstund.
Hvi skal den svinde saa snelt og brat?
Den qvæger alt for smukt!
Lær mig, fra Evighedens Nat,
At gienne Tidens Flugt!

Jeg gik den lystige Sværm forbi
Ad Frederiksberg, til Giest,
Og kom igien paa Kiærlighedsti
Ved fulde Maanes Fest.
Det var en stille Midienat,
Men klar var Nattens Vei;
Den lange Sti var nu forladt,
Men Søen var det ei.

En Skare sværmed atter der;
Men langsomt glede de Smaae,
I Maanens blege Dødningskiær - 
Og med Ligskiorter paa.
Den falske Skorpe med dem brast;
De sank, men dukkede frem.
Iistapper hang i Haarene fast,
Og Vandet qvalte dem.

St. Jørgen nærmed sig sin Sø;
Og Dragen, han fordum vog,
Saae jeg, som Sky, i Luften døe,
En lang og spraglet Snog.
"Jeg redded' fordum Byens Møer
Fra Dragen" var hans Ord;
"Men den i disse ferske Søer,
Den er for lumsk og stor."

"Hver Vinter kræver den sin Fangst.
Hin Drengeflok, der gaaer,
Den drukned her, med Skræk og Angst;
Sit Bytte fik hvert Aar.
Og Frueklokker, Petri med,
Som over Volden see,
Klang for dem, paa det samme Sted,
Hen over Gravens Snee."

St. Jørgen svandt, - og Skaren svandt,
Og alting var forbi,
Og jeg mig atter ene fandt,
Paa Kiærlighedens Sti.
Da lød en Røst: "Thor ynder vel
Hver Yngling varm og kiæk;
Men den nedsynke maa til Hel,
Som trodser kold og fræk."

Men mildere lød en Alferøst;
"Uskyldig, skiøndt ei klog,
Bortlokket fra sin Moders Bryst
Blev mangen herlig Pog."
Da skued jeg mod Himlens Blaa,
For Haabet svandt min Frygt;
Og jeg en Engleskare saae,
Som var med Stierner smykt.
</body>
</poem>    

<!-- ================================================================ -->
<poem id="oehlenschlaeger20030308010">
<head>
   <title>Kæmpebegravelsen</title>
   <toctitle>Kæmpebegravelsen</toctitle>
   <indextitle>Kæmpebegravelsen</indextitle>
   <firstline>Paa en af grønne Danmarks Øer</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Paa en af grønne Danmarks Øer,
Og fiernt fra Larm og Støi,
Paa Marken nær ved klare Søer,
Der staaer en Heltehøi;
Paa Høien stod engang en Eeg,
I Blæsten Bladet skialv;
Og det var Ellepigens Leeg
Med Sommervindens Alf.

Om Aftenen et kiærligt Par
Til Høien ofte kom.
Skiønhed og Snildhed, Elskov - var
Al deres Eiendom.
Vel kunde, med det friske Blod,
De siunge Vaarens Pris;
Men Rudolf og Marie stod
Ei meer i Paradis.

Han skulde nu i Ansigtsved
Jo dyrke Jord med Plov; - 
Men ei et Blad, det Himlen veed,
Var hans i Danerskov.
Hun skulde skiænke Børn sin Mand,
Men først dog vorde Brud.
Ak Adam saae i Straffestand
Vist meer fornøiet ud.

Dog trøsted sig de unge To,
Naar de til Høien kom;
Da følte de saa siælefroe
Den rige Fattigdom.
"Den Tanke styrke skal mit Liv,
Giør mig det let at døe,
At vorder aldrig du min Viv,
Saa est du dog min Mø!"

Engang da de saaledes sad,
Og Maanen stod i Blod,
Da hvisled Egetræets Blad,
Og bleg en Skygge stod - 
Saa tyktes dem - saa venlig, nær - 
Men idel Luft og Dunst;
Det Taagen var i Maaneskiær,
Det var Naturens Kunst.

Dog ligned den en Jomfru hvid
Med Slør og Brudekrands;
Hun smilte til dem, yndigblid
I Maanens Sølverglands.
"Jeg er alene, I er to!" - 
Saa qvad hun paa sin Sti; - 
"Da faaer jeg først i Høien Ro,
Naar vi bli'er to som I!"

Nu hæved Blæsten sig i Løv,
Sig skiulte Maanens Kind,
Og Synet svandt, som lette Støv
For skarpe Nordenvind.
Af Skræk sig reiste deres Haar,
De gik til fierne By,
Og voved ikke næste Vaar
At samles hist paany. - 

       __________

Men lad os vende Blikket nu
Fra fæle Nattefærden,
Fra Drømmernes indbildte Gru,
Til virkelige Verden;
Ei sukke meer i kiælne Vaar,
Hos Jomfruen med Rosen,
Men see paa Bonden hist, der staaer
Og skiærer Tørv i Mosen.

Guldgrube kan man kalde nok
En saadan Tørvegrube.
Snart er en kostbar Bøgeblok
Fortært af Ildens Strube;
Men Tørven ulmer mere seen,
Og skaffer Bonden Penge.
Men hvad er det for Mandebeen?
De vist har ligget længe.

Ei hvor fuldstændigt! - Seer jeg ret?
Hvo være kan den Døde?
En Beenrad! Seer! et heelt Skelet,
I liflig Aftenrøde.
Her lagde han sin Jordekiol!
Men det vil alle sande:
Det er nok længesiden Sol
Bestraalte denne Pande.

Til Høvdingen i Stiftet snart
Et Bud maa Brevet bære:
Vi fandt et Liig af sielden Art,
Da Tørv man vilde skiære.
Hvad skal vi mere? Skal den Mand
Begraves eller ikke?
Her stille staaer al vor Forstand,
Derfor til dig vi skikke.

Og Høvdingen: "Paa Løverdag
I seent i Natten møde;
Paa Kirkegaarden, uden Brag,
Begraver mig den Døde!
Læg ham i Kisten uden Støi,
At det ei Mængden lokker.
Af Christenjord en liden Høi,
Men uden Sang og Klokker!"

        ____________

Det var ved stille Midienat,
Ved Maanens klare Flammer,
Da Høvdingen af Støvet brat
Blev vækket i sit Kammer.
Ei ene. - See hans Skriver nær
Ved Høvdingens Alkove!
Han tænker paa sin Hiertenskiær,
Og han kan ikke sove,

I kiende ham! I saae ham nys
Med Jomfruen paa Høien.
Men hvo gaaer der paa Gangen? Tys!
Ha hvilken selsom Støien!
Det rasler, som med Staal og Jern,
Det Sind og Hu forvirrer;
Snart ganske nær, snart atter fiern - 
Med Sporerne det klirrer,

Og sagte springer Døren op.
I Plader staaer en Kæmpe,
Med Hestehaar i Hielmetop;
Han farer ei med Lempe.
Han hæver høit sit rustne Spær,
Imedens Hanen galer,
Nu staaer han Sengen ganske nær
Og huult saaledes taler:

Du Fredens Mand i svage Tid,
Forskaan mig for din Kiste!
Jeg var en Hedning kiæk i Strid,
Men brat mit Liv forliste,
Da hisset paa den klare Sø,
(Nu tørret til en Mose)
Jeg vilde seile til min Mø,
Den bedste Dalens Rose.

Man søgte mig, men fandt mig ei;
Den vene Signe blegned.
Hun plukte blaae Forgiætmigei,
Til hun i Døden segned.
Til Aske brændtes hendes Been,
Hun hist i Høien hviler,
Men gaaer igien bag Egegreen,
Naar fulde Maane smiler.

I Christenjord mig ei begrav,
Thi jeg var ingen Christen;
Et Baal i Mosen mig tillav,
Brænd Knoklerne paa Risten!
Grav Høien op hvor Egen staaer!
Saa vil ei Signe sukke,
Naar Du forsigtigt Asken slaaer
I hendes Askekrukke.

Naar Ilden flammer høit i Qvist,
I Baalets tændte Grene,
Da svæve vi til Freia hist.
Hun Siælene forene!
Men fængsles jeg i Kisten smal,
Imellem døde Bønder,
Da, Fiende! Hævn dig træffe skal,
Og Straffen jeg forkynder.

Hver Aften, naar tilsengs Du gaaer,
Min Beenrad er paafærde;
Gardinet den tilbageslaaer
Da ved dit Hovedgierde;
Da Munden uden Læbe leer,
Dog end med blanke Tænder;
Jeg - uden Øine - paa dig seer
Og griber dine Hænder.

Og naar af kolde Knokkelbeen
Du lader dig befamle,
Da føler snart Du Sygens Meen,
Og skranter som den Gamle.
Dit Haar blier graat og Kinden bleg,
Du vil den Døde ligne.
Begrav mig under Høiens Eeg,
I Krukken hos min Signe!

Da venter dig en værdig Løn,
En Ring af Guld hin røde,
Hvis Du opfylder Haralds Bøn,
Og krænker ei den Døde,
Men spotter Du hvad jeg har sagt,
Da vil mit Ord Du sande,
Da vil forsilde din Foragt
Fortvivlet Du forbande.

Og fæster Du en yndig Brud,
Jeg hende maa besøge;
Det skiønne Lys jeg blæser ud,
Alvorligt maa jeg spøge.
Thi troe, mit Ord er ikke Tant.
Elskov er stærk som Døden! - 
Saa talde Skyggen og forsvandt
I Skin af Maanegløden.

        _________

Men Høvdingen i Sengen loe
Og kaldte paa sin Skriver.
"En Drøm jeg havde nys, min Tro!
Men ræd dog ikke bliver.
Hvad agter jeg slig Drømmetant?
Nu er vi alle kloge!
De gamle Kæmper, det er sandt,
Var aandelige Poge.

De hylded daarlig Phantasie,
Ny hylde vi Forstanden.
Paa Løverdag begrave vi
Fra Mosen Skaldepanden."
"Ak Herre! jeg har havt et Syn
Som Eders. Kom! Vi ville - "
Da rynked Høvdingen sin Bryn,
Bød Svenden tie stille.

Og sov igien. Men Rudolf stod
I største Hast fra Sengen,
Med Dugen, Spaden unge Blod
Sig sneg afsted til Engen.
Det blev en tung besværlig Gang,
Det var saa mørkt derude;
Karlsvognen skiulte Hiul og Stang,
Og Stormen hørtes tude.

Fuldmaanen skiulte sig bag Sky;
Det rusked; men ved Stedet
Der straalte frem den klar paany,
Ret som om den blev glædet.
Fra Mosen bragtes Kæmpebeen,
Sit Værk han snelt begyndte;
Han brændte dem ved Tørv og Green,
Med Asken han sig skyndte.

Da faldt paa Hiertet det som Bly;
Fremfusende! Jeg Daare!
Snart fløiter Lærken under Sky,
Snart Blomsten fælder Taare;
Mon Høien jeg udhule kan,
Før aarle Morgen kommer?
Jeg gribes med den døde Mand,
Og stedes for min Dommer!

Imens ung Rudolf sukked saa,
Dybtfølende sin Qvide,
Han pludselig en Gubbe saae
Arbeide ved sin Side:
Fiirskaaren Kæmpe, graaligt Haar
Paa Hovedet, det høie;
I Tindingen Ar af et Saar, - 
I Panden - kun eet Øie.

Han hialp ham godt; de mæled ei
Et Ord imens tilsammen;
Men Oldingspaden giorde Vei
Saa snelt ved Maaneflammen.
De Krukken fandt i Høiens Skiød,
Og Asken giød i Krukken.
For Rudolfs Øre grant det lød
Da som en kiærlig Sukken.

Og Oldingen ham hialp med Flid
Brat Graven til at kaste.
Det var endnu ei Morgentid,
Saa skyndeligt de haste.
En Ring af Guld ung Rudolf fandt, - 
Han hørte Spadeklingen - 
Da luktes Høien - Gubben svandt - 
Han ene stod med Ringen.

Han stirred under Egens Læ,
I Morgenvinde kolde.
"Men Ringen - den er Dannefæ,
Jeg tør den ei beholde."
Sin Kistekiole tog han paa,
Til Hovedstaden ilte;
Der ham den gode Konge saae,
Han hørte ham - og smilte!

Betalte Ringen kongeligt;
Og Rudolf hiem sig skyndte;
Sit Eventyr, sit Drømmedigt,
Den Elskede forkyndte.
"Og var jeg vaagen eller sov,
Begrov jeg dog den Døde;
Og fandt ved Bakken under Skov
En Ring af Guld hin røde."

"Min Konge har den godt betalt,
Nu kan os Præsten vie!"
Tidt sad han under Løvet svalt
Paa Høien med Marie.
Og intet Gienfærd meer de saae,
Der hørtes ingen græde;
Men Maanen tidt fra Himlen blaa
Bestraalte deres Glæde.
</body>
</poem>    

<!-- ================================================================ -->
<poem id="oehlenschlaeger20030308011">
<head>
   <title>Iisposten</title>
   <toctitle>Iisposten</toctitle>
   <indextitle>Iisposten</indextitle>
   <firstline>Paa Danerstranden stod et Huus</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Paa Danerstranden stod et Huus,
Der drak de dem en ærlig Ruus ,
Det var en Juleglæde.
Men Lene sad saa mod i Hu,
Og monne Øine væde.

Ak hører I de tunge Slag
Af Nattestormen paa vort Tag?
Tie stille nu Malene!
Nu gielder det at svinges rap,
Og bruge sine Bene.

Ak hører I ei Stormen gaae?
Den Isen vil i Stykker slaae!
Hør hele Huset ryste!
Mens I letsindigt Eder her
Ved Dands og Sang forlyste.

Da kom saa stærkt et Slag fra Nord,
Det rystede det Julebord,
Saa Øllet flød af Kanden;
Og Buen til Violen faldt
Af Haanden Spillemanden.

Da hørtes Isen Stranden slaae,
Og Skummet styrted oven paa,
Høit fnysed Havets Vover.
Da standsed Dandsen i en Fart,
Og da gik Rusen over.

Iisposten er en farlig Sag,
Der Kongens Karle, Nat og Dag,
Maae fiernt i Kulden vaage.
Der staaer Peer Hansen med sin Flint,
I Mørke, Snee og Taage.

Før skiød den ærlige Soldat 
Sin utro falske Kammerat,
Som vilde desertere;
Nu hverves ingen fremmed Svend,
Nu flygter ingen mere.

Nu staaer han for sit Land at frie
For Skakren og for Høkeri.
Det slet Umagen lønner,
At gribe Tyven med sin Sæk,
Og sine Kaffebønner.

Det var just denne Julenat
Da Peder Hansen did var sat,
Ham synger jeg i Visen.
Der vanked ingen Julegrød
Og ingen Gaas paa Isen.

Da meldte Peder med et Suk:
Her staaer jeg som en Julebuk;
Har Ild i Piben tagen;
Og Bajonetten er mit Horn,
Og Sneen er mit Lagen.

Og mens jeg Stakkel her maa staae,
Med Lene kan i Dandsen gaae
De andre fæle Knægte.
At jeg paa Rasmus nidkiær er,
Det kan jeg ikke nægte.

Som saa han mæled disse Ord,
Af Angest han tilsammen foer,
Og Peder blev forskrækket.
Han mærked Isen med ham drev,
Den var fra Stranden brækket.

Farvel, min Lene! aldrig nu
Din Peder Hansen favner du,
Ham Bølgen har fortæret.
Ak kunde jeg for min Sergeant
Dog redde først Geværet!

Som saa han drev med blegen Kind,
Iisstumpen foer mod Stranden ind
I Sivet trængte Randen;
Og alle gode Venner kom
Og hented ham fra Stranden.

Nu sidder Peder Hansen tør,
En Kande varmt Øl drak han før,
Nu Gaaselaar han piller;
Og Rasmus gaaer fra Gildet bort,
Fordi ham Lene driller.

Christ skiænke hver en ærlig Svend
Sit Liv og Kiæresten igien,
Naar begge staaer i Fare.
Til Bryllup gav dem Junkeren
Et Daadyr og en Hare.
</body>
</poem>    

<!-- ================================================================ -->
<poem id="oehlenschlaeger20030308012">
<head>
   <title>Herlufsholms Skole</title>
   <toctitle>Herlufsholms Skole</toctitle>
   <indextitle>Herlufsholms Skole</indextitle>
   <firstline>I Danmarks gamle Rige</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
I Danmarks gamle Rige,
Saa skiønt paa Siællands Ø
Sees Klostermuren stige
Bag Skoven ved en Sø;
Skovkloster fordums Dage
Det heed, i Lundens Favn;
Den Hal, som staaer tilbage,
Fik Herlufsholm til Navn.

Ifald Du efterleder
I gule Pergament,
Grev Jørgen, Ridder Peder
Da vorde dig bekiendt.
Med Hemming, deres Broder,
De bifaldt hendes Bud,
Da Bodil, deres Moder,
Gav Stiftelsen til Gud.

Nu Sortebrødre eied
Det Kloster, fromm' i Sind
Her ei - som Munke pleied - 
Gik Ulv i Faareskind.
Ei Tidens Tegn forgietter
Hvad Herligt sig begav;
Og ingen Dadel pletter
Stenen paa deres Grav.

Een Svale giør ei Sommer,
Det gik ei stedse saa.
Den kiække Luther kommer - 
Hvert Kloster maa forgaae.
Steds var ei dermed vundet!
Nu Herremanden fnøs;
Hvor Munken var forsvundet,
Gik Lænkehunden løs.

Ved Kraft og ved Forstanden
Stod Herluf Trolle reen;
For Frederik den Anden
Han var en Ædelsteen.
En Admiral med Ære,
Han lød sin Konges Bud;
Boglærd han monne være,
Og dyrked fromt sin Gud.

Velsignet er hans Minde,
Og det skal aldrig døe.
Ham værdig var hans Qvinde,
Ærlig Birgitte Giøe.
De til Skovkloster flytted,
Midt i Naturens Skiød;
Det Herluf havde byttet
Sig til, for Hillerød.

Man kan ei alting have,
Selv Rosen har sin Tiørn!
Gud gav dem mangen Gave,
Kun ingen kiære Børn.
Da blev dem Danmarks Drenge
Som deres egne kiære;
De dvæled ikke længe,
Med Gaven at frembære.

Var ikke Herluf Trolle
Philip Melanchtons Ven?
"Skovkloster - qvad den Bolde - 
Bliv, hvad du var, igien!
Du stod et Hiem for Vise,
I Middelaldrens Nød;
Nu skal du Børn bespise
Med Aandens Himmelbrød."

Derpaa han kunde stole,
At glad Birgitte blev.
Og Godset blev en Skole,
Snart ved et Gavebrev.
Du fromme Herluf Trolle!
Til Himmerig Du gik;
Gid alle Adelsskiolde
Dit Adelsmærke fik.

Alt længst Birgitte hvilte
I Kirken hos sin Mand.
Og Aftensolen smilte
Paa Marmorstenens Rand;
I Skolen gik alt længe,
At vorde viis og klog,
De muntre Skoledrenge,
Med den latinske Bog.

Men - Kundskab at forøge - 
Det var ei den Tids Lov;
Nu Marsvin kom og Giøge
I Herlufs Sø og Skov.
"Af Arvinger er Mange - 
Skreg de - kun giort Fortred;
Skal Peblinge nu fange
Vort Gods at løbe med?"

Et Rygte gik, at Brevet
Som Godset Skolen gav,
Var længst alt borte blevet,
Saa den var uden Krav.
Da reiste snelt sig Ætten,
Og fordred Arven streng,
Og skiændte vred i Retten
Paa den latinske Dreng.

Den ædle Rector grunded
I stille Midnatstid:
"End er ei Brevet fundet,
Som ender denne Strid.
Saa seirer Egennytte!
Den knuser Haabets Frø.
Du kan ei meer beskytte
Salig Birgitte Giøe!"

Han stirrer i sit Kammer
Paa hendes Contrafei;
Ham Maanens blege Flammer
Det mindste dølger ei.
Det hang i Gubbens Stue;
Hun stod saa blid som klog,
Med Korsklæd og med Hue,
Og med sin Psalmebog.

Og længer hen, bestenet
Staaer store, stærke Bord;
Af Ibenholt er Benet,
Og sig som Sneglen snoer.
Da monne sig forfærde
Vor Gubbe, hvor han laa,
Thi ved sit Hovedgiærde
Et Spøgelse han saae.

Fra Billedet nedstegen
Hun var, med Bog i Haand;
Men snart hans Frygt er vegen,
Det var en salig Aand.
Til Gubben mildt hun smilte,
Hun hen for Bordet treen,
Og hendes Finger hvilte
Paa Bordets Sneglebeen.

Var det en Drøm, Du Gamle?
Var det et Aandesyn?
Han kan sig ikke samle;
Hun bortsvandt som et Lyn.
Og da for lyse Morgen
Den skumle Nat forsvandt,
Da bortsvandt ogsaa Sorgen,
Han Pergamentet fandt!

Ja let det var at hitte;
En Fieder skiult han saae,
Hvor pegende, Birgitte!
Din blege Finger laa.
Da turde Ingen brumme,
Ei Marsvin eller Giøg;
De vilde Dyr forstumme
Ved strandede Forsøg.

Ved Kraft og ved Forstanden
Stod Herluf Trolle reen;
For Frederik den Anden
Han var en Ædelsteen.
Velsignet er hans Minde,
Og det skal aldrig døe!
Ham værdig var hans Qvinde,
Ærlig Birgitte Giøe!
</body>
</poem>    

<!-- ================================================================ -->
<poem id="oehlenschlaeger20030308013">
<head>
   <title>Ellekongen</title>
   <subtitle>(Efter Goethe)</subtitle>
   <toctitle>Ellekongen</toctitle>
   <indextitle>Ellekongen</indextitle>
   <firstline>Hvo rider saa seent giennem Skoven grøn?</firstline>
   <notes>
      <note>Oversættelse af Goethes <xref poem="goethe2000010805"/>.</note>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Hvo rider saa seent giennem Skoven grøn?
Det er en Fader alt med sin Søn.
Han holder Drengen vel i sin Arm,
Han har ham sikker og fast og varm.

Hvi skiuler min Søn du dit Ansigt her?
Seer Ellekonning ei Faer du der?
Ei Ellekonning med Kron' og Svands?
Min Søn! det er ikkun Maanens Glands.

"Barnlille, kom! vil du gaae med mig,
Da leger jeg skiønne Lege med dig,
Mangt broget Blomster ved Stranden staaer,
 Min Moder de gyldene Væve slaaer."

Min Fader, min Fader! og hører ei du,
Hvad Ellekonning mig lover nu?
Vær rolig, mit Barn, og vær uden Skræk!
Kun Stormen suser i tørren Hæk.

"Vil smukke Dreng du nu med mig gaae,
Da tiene dig skal mine Døttre smaae.
Mine Døttre svæver i Nattens Vind,
Og synger og vugger i Søvnen dig ind."

Min Fader, min Fader, og seer du ei hist
Elkonnings Døttre bag mørken Qvist?
Min Søn, min Søn, jeg seer dem vel staae,
Hist kneise de gamle Pile saa graae.

"Din Skiønhed har mig til Elskov bragt,
Og est du ei villig saa bruger jeg Magt."
Min Fader, min Fader, o ræd, o ræd!
Mig Ellekonning har giort Fortræd.

Den Fader gyser - han sporer sin Hest
Og rider med Barnet, som han kan bedst.
Til Gaarden naar han med Angst og Nød.
Udi hans Arme var Drengen død!
</body>
</poem>    

<!-- ================================================================ -->
<poem id="oehlenschlaeger20030308014">
<head>
   <title>Den selsomme Jordefærd</title>
   <toctitle>Den selsomme Jordefærd</toctitle>
   <indextitle>Den selsomme Jordefærd</indextitle>
   <firstline>En Sveitserbonde staaer aarle ved Strand</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
En Sveitserbonde staaer aarle ved Strand,
Da seer han i borgerlig Dragt en Mand,
I Baaden, som Landet sig nærmer;
Tre Ungersvende, fra skummende Næs,
Henbære den Gamle paa fugtige Græs,
Hvor Busken for Stormen beskiermer.

Den Døende stirrer med brustne Blik.
Han ønsker af Kilden en Lædskedrik,
De ile med blinkende Bæger.
Han stirrer med Gysen paa Søen hen,
Og inden tilbage man kommer igien,
Hans Læbe sig sagte bevæger.

Det lokkede sølvindsprængte Haar
Sig om den hvælvede Tinding slaaer,
En høi, en bydende Pande!
Paa Læben sees et fortvivlet Smil,
Han hælder sit Hoved mod grædende Piil,
Og Bølgerne suse paa Strande.

"Som Havet stolt, og som Bølgen vild,
Med blinkende Skum mod Solens Ild,
For dybt kun i Mørket at dukke!
Tilfreds ei som Kongens ypperste Mand!
Nu - ei engang en Drik Kildevand,
For Febertørsten at slukke."

"Usalige Hierte, som Ro og Rist
I Livet ei fandt, saa brist, saa brist!
Gud naade min Hustru kiære!
I stakkels Drenge, uskyldige Tre,
Som dele saa trofast Faderens Vee,
Han raned jer Lykke med Ære."

"Christ frels i Døden en syndig Mand,
Ak - som forraadte sit Fædreland.
Forraadte? Nei, ved min Adel!
De frygted min Kraft, de tirred min Æt,
Jeg hævned mig kun, dem skete der' Ret;
Jeg døer, jeg døer uden Dadel!"

Da skiælved i Stormen den sveiende Piil,
Og Morgnens Maane foragtende Smil
Fra Skyen ham blinked imøde.
Med Haanden han trykte sin Pande saa heed,
Og blegned igien med en iiskold Sved,
Og krymped sig atter - og døde.

Hvo var den Gamle? Vi kiende ham ei,
Vi traf ham hisset paa Biergets Vei,
En usæl sørgende Borger.
Gud være ham naadig, nu er han død.
Nu aabner Graven sit sikkre Skiød,
Og frier ham fra Livets Sorger.

I Klosterkirken man satte ham bi.
Vi fandt ham hist paa den øde Sti,
I Dødens Lidelser gyse.
Saa lader da Baaren i Choret staae!
Og at hans Æt kan hans Levninger faae,
Vi ville den efterlyse."

Man satte Liget i Kirken ind,
Og Sveitserbonden med grublende Sind
Gik bort, sit Ærind at røgte.
Om Aftnen silde han atter forbi
Henvandred Kirkens eensomme Sti,
Og Baaren i Choret besøgte.

Da saae han igien de Ungkarle tre,
Af Angst saa blege som Nattens Snee,
Paa Skuldre den Døde de slæbte.
Han saae dem ile mod stormende Vand;
Ned grove de Liget ved nære Strand.
Saa Morderen skiuler den Dræbte!

Ha, raabte Bonden, skiændige Flok!
Var Døden selv Eders Hævn ei nok?
Har ei Jer den Dræbte forfærdet?
I under det ei engang Gravens Ro,
I Klosterkirken, i christne Bo?
Som Aadsel ham kaste bag Gierdet?

Tys Bonde, kiære, tys Bonde ti!
Der elsker ham ingen uden vi,
Hans Støv vi skiule for Vrimlen.
I Norden hisset, til Skiændsels-Meen,
Er reist ham en græsselig Bautasteen,
Som vender sin Spids mod Himlen.

Hvad har han da syndet, den fornemme Mand?
"Det tør vi ei nævne ved Gravens Rand!
Han lod sig, som Noah, bedaare.
Og tre har han Sønner, men ingen Cham,
Og ingen blotter sin Faders Skam.
Vi skiule hans Blusel med Taare.

Ifald hans Legeme fundet blev,
Man atter det ud af Graven rev,
Thi und ham den sidste Hvile.
Saa taled de Sønner med sorrigfuld Aand;
Guldpendinge trykte de Bonden i Haand,
Han saae dem hurtigt bortile.

De sad om Aftnen i Herbergshuus,
Paa Bordet stod endnu det fyldte Kruus:
Vor Faders Gravøl vi drikke!
Saa ud i Verden med fremmed Navn,
Vi virke vort eget og Næstens Gavn,
Og fromt i Skiæbnen os skikke.

Du Christian est jo en boglærd Svend,
Til Høiskolen du begive dig hen,
Du skal en Magister være.
Jeg, Corfitz, har Styrke til Haandværksmand;
Vor Ludvig passer for Kunstnerstand;
Saa søge vi atter vor Ære.

Farvel vor Adel fra denne Stund!
En fattig Mand er dog ingen Hund,
Fordi han ei længer er Greve.
Stands smaalige Taare! Vort Bryst ei skiælv!
Nu stoler Enhver kun paa sig selv;
Som Borgere ville vi leve.

Og dermed skiltes de venligt ad.
Før var det et uskilt Kløverblad,
Nu hver gik i Verden alene.
I Storm og Regn uden Hielm og Læ. 
Men skiøndt afhugne fra gamle Træ,
Ei visned de løvfulde Grene.

Den Sveitserbonde stod tankefuld,
Betragted i Haanden det givne Guld,
Og takked de Trende for Gaven.
Til Stranden vandred han næste Nat,
Da seer han et Syn og skiælver brat,
Thi Dødningen stiger af Graven.

I Harnisk stander en Riddersmand,
Ei Vaabenet Bonden skielne kan,
Skiøndt Skioldet imod ham vender;
Af Blod det besudles til Skræk og Gru;
Man seer det er voldsomt brudt itu,
Af straffende Bøddelhænder.

Hovmodig stirrer den Ridder i Sky;
En Krone, drevet af Guldet ny,
I Luften ham svævende frister.
Han rækker derefter med frækken Haand,
Og slider fra Barmen et himmelblaat Baand,
Saa Troskab i Barmen brister.

Da stiger af Jorden en Qvinde bleg,
Om Halsen har hun en blodig Streg,
Forresten deilig at skue.
Knap Ridderen seer det Spøgelse nær,
Saa hyler han: Dina kommer du der?
Og synker i sorten Tue.

Det qvindlige Spøgels paa Graven staaer;
(Af Rædsel reiser sig Bondens Haar,
Af Skræk han ei mægter at vige).
Hun bøier sig over den sorte Jord,
Og raaber.  "Corfitz, jeg har et Ord
Endnu dig i Øret at sige.

Og hvisked i Jorden, og langsomt svandt.
Om Morgnen atter man Bonden fandt
I Afmagt under sit Giærde.
Fra den Tid kom han ei Pilen nær.
Langt borte kunde dens Sølverskiær
Ham alt i Natten forfærde.

Vel Bonden var fattig med Viv og Børn,
Hans Hytte stod ved den nøgne Tiørn,
Dog vil han Guldet ei vinde.
Han røbed ei Graven for søgende Flok,
Han tænkte: "Døden har hævnet nok."
Og trøsted sig med sin Qvinde.

I Taarnet sider den Riddersviv,
Og stikker i Lin til sin Tidsfordriv,
Og Perler i Flætningen fæster.
Før dreves hun af det stolteste Mod,
Nu blev hun nøisom og from og god.
Ulykken er Tugtemester.

Og da hun var luttret i Kummerstand,
Da Frihed hun fik, som det søde Vand,
Der langsomt, tidlig og sildig,
I Trængsel og Mulm under Jorden randt,
Til Sluden er klaret, som Diamant,
Og springer som liflige Kilde.
</body>
</poem>    

<!-- ================================================================ -->
<poem id="oehlenschlaeger20030308015">
<head>
   <title>Den hemmelige Røst</title>
   <toctitle>Den hemmelige Røst</toctitle>
   <indextitle>Den hemmelige Røst</indextitle>
   <firstline>Skiøn Ingerlil gaaer om alene</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Skiøn Ingerlil gaaer om alene,
Beskygt af Borgelundens Grene,
Da hører hun en Stemme sød;
I Hallen, hvalt af gamle Stene,
Til Øret den alt ofte lød.

Knap kan hun den fra Zefir skille;
Den kommer fra et Barn saa lille,
Dog kan hun ikke Barnet see.
Saa sød som Nattergalens Trille,
Den tolker hendes Vel og Vee.

Naar hun er, ene Lyden kommer,
Om Vintren, i den grønne Sommer;
Fortrolig er hun alt med den.
Og Høstens Frugt og Vaarens Blommer
Hun plukker med sin lille Ven.

Den synger om Naturens Eden,
Om Venskab og om Kiærligheden,
Fortæller mangt et Eventyr.
Den elsker Rolighed og Freden,
Ved mindste Støi den hastig flyer.

Engang en Aften siger Inger:
Din Stemme mig livsaligt klinger;
Dog, eier du en jordisk Dragt,
Est en liden Aand med Vinger,
Saa viis dig i din Skiønheds Pragt!

Hun hører Stemmen sagte sukke:
Jeg maa mig for din Villie bukke,
Men du, hvi vil du mig saa haardt?
Forstumt er Nattergalens Klukke,
Og Stemmen svinder ængstlig bort.

Alt nogle Uger, nogle Dage
Var lagt i Eensomhed tilbage,
Skiøn Inger gaaer bag Skovens Træer;
Knap lyder hendes Længselsklage,
Saa er alt Stemmen hende nær.

Den atter kan med Inger tale,
Bag Skovens Læ, i grønne Dale,
Ved Klippens Væg, ved Bækkens Blaa;
Den klinger i de gamle Sale
Bag Harnisken i mørken Vraa.

Er Inger ene paa sit Kammer,
Og slukkes Lysets sidste Flammer,
Da lufter der en kiølig Vind,
Da banker sagte Dørens Hammer,
Og Noget suser hurtigt ind.

Og naar hun da sig holder rolig,
Da taler venlig og fortrolig
Med Ingerlil den spæde Røst;
En Skytsaand i den Huldes Bolig,
Den skiænker hende Raad og Trøst.

Hvor kan hun nu saa daarlig være,
Letsindig strax igien begiære,
Hvad eengang giorde Stemmen Vee?
Var Sukket ei en stille Lære,
En Bøn om ei at ville see?

En Aften, (stærkt alt Dagen hælder),
Sit Ønske hun den atter melder.
"Du vil det? Nu, jeg lyde faaer!
Stiig ned i Ridderborgens Kielder,
Naar Taarnets Midnatsklokke slaaer.

Hvor dybt i Grunden Borgens Bue
Forener sig af al Formue
Med Klippens vældige Granit,
Midt i den sorte Kielderstue,
Der vil du skiælne noget Hvidt.

Hvad der du seer, skal mig betyde,
Dog vil ei da min Stemme lyde.
Ak Inger! naar du mig har seet,
Vil du din Daarlighed fortryde,
Og angre hvad der alt er skeet."

Saa klynker Stemmen og bortviger.
Nysgierrigt hendes Hierte higer
Af større Længsel nu end før;
Mens Klokken toner, ned hun stiger,
Og aabner Kieldrens tunge Dør.

Hun seer sig om og intet finder,
End Lygten hende kun forblinder
I Dybets skumle Helligdom;
En Kilde giennem Bierget rinder:
Ak Ingerlil, vend om, vend om!

Det kan hun ei; dog maa hun sukke.
Hun noget seer - hun maa sig bukke - 
Hun seer - et Barn - o grumme Lyst!
Det ligger i en lille Vugge,
Med Dolken blodig i sit Bryst.

Det lille Barn har nylig levet,
Man seer det nys er myrdet blevet.
Forfærdet skuer Inger ned.
Med Blod staaer paa dets Pande skrevet:
"Det voldte din Nysgierrighed!"

End som en Engel sødt det smiler;
En Lilie det i Armen hviler
Knap Inger røre sig formaaer.
Hun ræd af Hvælvingen udiler,
Og Døren efter hende slaaer.

Nu tør hun aldrig gaae til Senge
Alene, aldrig dvæle længe,
Naar Maanen bleg i Skoven leer;
Hun visned som en Blomst i Enge;
Hun aldrig hørte Stemmen meer.

               ________

Min Aand, du Hellige! din Stemme
Mig lader Salighed fornemme,
Skiøndt Gaaden ei jeg løse veed;
Forstyrrer jeg dit dunkle Giemme,
Da dræber dig - Vanvittighed.
</body>
</poem>    

<!-- ================================================================ -->
<poem id="oehlenschlaeger20030308016">
<head>
   <title>Daniel Ranzau</title>
   <toctitle>Daniel Ranzau</toctitle>
   <indextitle>Daniel Ranzau</indextitle>
   <firstline>Hvi siunges evigt om Spartaner</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Hvi siunges evigt om Spartaner,
Som giorde Fienden Passet trangt?
Behøve vore tappre Daner
I Tiden da vel gaae saa langt?
Har Heltekraft ei sat sit Stempel
Paa egen Daad, i egen Tid?
Behøver Modet et Eksempel
Fra Grækenland i Leonid?

Jeg siunger om en Helt i Norden,
Og Daniel Ranzau er hans Navn,
Saa stor, som nogen Helt paa Jorden
En Sparter fra min Fødestavn.
Som Thor han stod bag Skioldebulen,
At offre Fædreland sit Blod;
Men, Daniel i Løvekulen!
Dig frelste Himlen og dit Mod.

Leonidas stod uforfærdet
Bag Bierget med sin Flok og streed,
Og styrted Perserne med Sværdet,
Indtil han selv i Græsset beed.
Men Daniel paa Heden mødte;
Ei Skiærm bag Klippen fandt han der,
Og Femogtyvetusind blødte
For firetusind danske Sværd.

Jeg siunger om en Helt i Norden,
Og Daniel Ranzau er hans Navn.
Saa stor som nogen Helt paa Jorden,
En Sparter fra min Fødestavn.
Leonidas stod uforfærdet,
Han Heltedød bag Klippen fandt;
Men Daniel Ranzau stod bag Sværdet,
Og brugte Sværdet til han vandt.
</body>
</poem>    

<!-- ================================================================ -->
<poem id="oehlenschlaeger20030308017">
<head>
   <title>Børnene i Maanen</title>
   <toctitle>Børnene i Maanen</toctitle>
   <indextitle>Børnene i Maanen</indextitle>
   <firstline>Hør mit Barn et Eventyr!</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Hør mit Barn et Eventyr!
Seer du hist de sorte Skyer
Midt i Maanens lyse Skive?
Vind kan ikke dem fordrive.

Men see grant og nøie til,
Da du snarlig mærke vil,
At de dunkle Skyer vige
For en lille Dreng og Pige.

Hen de gaae med iilsom Gang,
Har paa Skuldren lagt en Stang,
Derpaa hænger Spanden stille.
Seer du Pletten hist, den lille?

Disse Børn som hisset gaaer,
Gik for mange mange Aar
Til en Brønd, som stod i Norden;
Maanen saae just ned paa Jorden.

I den lille lette Spand
Skulde hentes Kildevand.
Maanen saae dem i det Grønne,
Og de Børn de var saa kiønne.

Maanen sagde: See hvor but
Gaaer den lille stolte Gut;
Men bly og blid tillige
Gaaer den lille smukke Pige.

Begge tradske de afsted
Hen med ufortrødne Fied.
Nu er Spanden fyldt ved Bækken,
Som udvælder hist bag Hækken.

O hvor fryde de mit Blik!
Om jeg tog dem som de gik,
Evig satte dem tilskue
For min blege Nattelue?

O hvor vilde klæde ret
Himlen herligt min Vignet.
Meente slig en Billedflade
Som paa Bøgers Titelblade.

Børn og Børnebørn skal see
Op til mine Børn og lee;
Mine Børn skal altid smile,
Mens de hen paa Himlen ile.

Saadan talde med Forstand
Maanen hist den gamle Mand;
Satte dem med Busk og Stangen
Did, hvor nu de glæde Mangen.

Vandet blier dem aldrig tungt;
Hvert et Barn er evigt ungt;
Muntre du dem altid finder
Hver en Nat, naar Maanen skinner.

Evig unge, evig smaae
Hen de over Himlen gaae.
Naar du vorder stor og mandig,
Er de Børn endnu bestandig.

Naar du sølvgraae Lokker faaer,
Gult er endnu deres Haar;
Smile lige froe og smukke,
Til din Grav, som til din Vugge.
</body>
</poem>    

<!-- ================================================================ -->
<poem id="oehlenschlaeger20030308018">
<head>
   <title>Augustinus</title>
   <toctitle>Augustinus</toctitle>
   <indextitle>Augustinus</indextitle>
   <firstline>Hvo vandrer dybt i mørken Skov</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Hvo vandrer dybt i mørken Skov,
Hvor ellers Ulven kun sit Rov
Sig søge nær ved Klippens Kanter?
Hvo læser store Folianter
I Hulen, hist ved Kildens Rand?
Det er en from, ærværdig Mand.
Nu tier Skovens Fuglevrimmel,
Længst daled Solen i sit Blod;
Han knæler ned ved Bøgens Rod,
Og seer i den violblaa Himmel.

Og i sin Eensomhed forladt
Han strækker i den klare Nat
Med vældig Længsel sine Hænder
Mod Evighedens Lys, som brænder;
Og sukker med et bange Gys:
Hvor finder jeg i Mørket Lys?
O Du, som funkler fra det Høie,
Fordriv mig Tvivlens bittre Vee,
Hvad Tanken aner, lad den see,
Straal i din Klarhed for mit Øie!

I Jesu hellige Bedrift,
Ja selv i den profane Skrift,
I Dagens Daad, i Nattens Luer,
I Tanken selv, din Magt jeg skuer.
Men - hvor en herlig Blomst fremstaaer,
Den nager Ormen i dens Vaar;
Og hvor det Gode kiærligt stræber,
Der stræber Ondskab ligerviis,
Som Fristeren i Paradis,
Og lumsk Uskyldigheden dræber.

Vel bryder atter Lyset frem
Af Evighedens Himmelhiem,
Og straaler herligt over Jorden,
Naar Mørkets Øgle dræbt er vorden;
Vel føler jeg det Godes Lyst
At giennembæve sødt mit Bryst,
Naar Lastens Seier mig forskrækker;
Naar jeg mod Dragens List og Vold
Med Dydens og med Villiens Skiold
Med Skiælven dette Bryst bedækker.

Dog - uden Skygge, hvad var Lys?
Hvo føler uden Dødens Gys
Den sande Glæde vel i Livet?
Blev ei det Onde Jorden givet,
For med sit stærke Kiæmpeskaft
At hærde Dyd til Villiekraft?
Staaer Maanen ei bag Skyens Rifter
Meer end paa blotte Hvælving skiøn?
Og hvad var Tidens bedste Søn
Vel uden seirende Bedrifter?

Altsaa er Lasten selv en Dyd;
Og burde blomstre mig til Fryd
Som andre Kræfter, andre Dyder;
Saa er det Gode, som mig fryder,
Kun Giøglespillet i mit Nu,
En Drift, som lede skal min Hu;
Saa er bestemt Alt i sin Orden,
Et Legetøi for Livets Aand,
Og jeg, i Slaveriets Baand, - 
Et ufuldstændigt Fnug paa Jorden!

Saa har da Gud selv Slangen skabt,
Hvorved Uskyldigheden tabt
Letsindigt har vor første Moder?
Almagten taaler ingen Broder.
Saa lagde selv han Dydens Frø
Kun ned, for strax at lade døe?
Saa er han selv det Ondes Fyrste?
Nei! nei! det er han ei. - Hvem da?
En anden Magt? Her nedenfra?
To Magter! - Hvilken er den Største?

Paa Læben døde Gubbens Ord;
Han sank med Ansigtet mod Jord,
Og sønderknuset og bedøvet
Han vred sig som en Orm i Støvet.
Paa Græssets Morgenperler ned
Fra Panden strømmed Angstens Sveed.
Da vakte ham en liflig Tone:
I Østen atter Solen stod,
Og Nattergalen høre lod
Sin Røst fra den smaragdne Krone.

Og som han ned i Dalen saae,
Sad der ved klare Saphiraa,
Hvor den med Havet var forbunden,
En deilig Dreng i Skyggelunden.
Et Hul sig havde nylig han
Ved Søen i det bløde Sand,
Med sine spæde Hænder gravet;
Og med en Skee af Elfenbeen,
Der tog kun Draaber Een for Een,
Han øste Vand deri fra Havet.

Og hurtig gik den Gamle ned,
Og glemte hvad han nylig leed;
Det hulde Syn gav Tanken Lise.
Hvad giør du? spurgte mildt den Vise.
"Jeg tømmer, som du vel kan see,
Her Oceanet med min Skee.
Jeg øse Havet ud tilbunde!"
Umuligt Barn, hvad vover du?
"Det samme Fader, som din Hu,
Der Evigheden vil udgrunde."

Forfærdet Augustinus foer
Tilbage ved sin Engels Ord.
Brat Englen var igien forsvunden;
Men Gubben havde Trøsten funden.
Med Glædestaarer hang hans Blik
Paa Rosen, som af Havet gik;
Han knælte let og vel tilmode.
O, raabte han med salig Ro,
Tilgiv mig, Herre! Jeg vil tro,
Og jeg vil virke til det Gode! 
</body>
</poem>    

<!-- ================================================================ -->
<poem id="oehlenschlaeger20030308019">
<head>
   <title>Bissekræmmeren</title>
   <toctitle>Bissekræmmeren</toctitle>
   <indextitle>Bissekræmmeren</indextitle>
   <firstline>Ved Rhinens Bred en yndig Hal</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Ved Rhinens Bred en yndig Hal
Stod midt i Dalens Favn;
Der følte Fader Reichenwald
Sig i sin Lykkes Havn.
Forpagter var han, stærk og diærv,
Med Hustru, Døttre to,
Og nød et redeligt Erhverv,
Midt i Naturens Ro.

"Nu smiler atter Vaaren blid,
Thi længst er sluttet Fred,
Og selv i  Kampens værste Tid
Tog Stormen os ei med.
Sex franske Helte hused vi,
Fra Elsass Naboland.
De stod os troe i Faren bi,
Og fierned Ildens Brand."

"De alt betalte, hvad de fik,
og Intet med de tog."
Luise sad med vaade Blik,
Og hendes Hierte slog;
Men Faderen blev det ei vaer,
Og raabte glad og stærk:
"At jeg endnu min Velstand har,
Det er min Fiendes Værk."

"Min Hanna nu jeg styrer ud;
Hun skal i Silke gaae,
Med Gyldenstykke, yndig Brud,
Hun skal i Kirken staae.
Og Bissekræmmeren jeg snildt,
(At intet mangler, Mo'er!)
Har end i Aften hidbestilt,
Med Perlebaand og Flor."

Skiøn Hanna hos sin Brudgom sad,
Og Manden hos sin Viv;
Hver følte sig saa hierteglad
Ved munter Tidsfordriv.
Luise stod med vaade Blik,
Den yngre Søster skiøn;
Og hvad i Hiertet foregik,
Det dulgte hun i Løn.

Hun stirred taus ad Vindvet ud,
Med Øine store blaae:
"Imorgen staaer min Søster Brud!
Gid jeg i Graven laa."
Saa voldsomt hendes Hierte slog,
Imens de Andre loe.
De tappre Franker Intet tog - 
Men Een dog hendes Ro?

"De alt betalte - jeg det veed - 
Hvergang de blev husvalt;
Kun blev ei med Gienkiærlighed
Min Kiærlighed betalt.
Han reiste bort. Alt hvad han gav
Var dette røde Baand.
Det følge skal mig i min Grav,
Det slipper ei min Haand."

Da blev den blege Kind Karmin;
Hun treen paa langsom Fod
I Haugen ud, hvor af Jasmin
Den grønne Løvsal stod;
Hvor Maanen hun saa mangen Gang
Saae giennem Skyens Rift,
Og hørte Vilhelms kiække Sang
Om Frankernes Bedrift.

Hun sad med dybt nedbøiet Sind,
Thi Kummeren var svar,
Med Liliehaand til Purpurkind,
Og blev slet intet vaer.
Men Haugedøren stod paa Klem;
Ei Kræmmeren var seen,
Med Kassen, aaben i en Rem,
Han for Luise treen.

"Jeg været har hos Bruden nu,
Hun sendte mig herud.
Som Brudejomfru følger Du
Imorgen Søsterbrud.
Saa vælg dig nu af Gubbens Kram
Det Bedste, som du veed.
Ei mine Varer giør mig Skam,
See hvilken Herlighed!

"Har, Olding, Du et Hierte der
At sælge?" - Et af Guld?
O ja, mit smukke Barn, see her!
Vær dette Hierte huld!
Det smykke skal din hvide Hals;
Let Kiæden er, men stærk.
Kun Dig jeg byder den tilfals,
Thi den er Amors Værk!"

Han kasted Kappen af med Lyst,
Den franske Kriger fro:
"Tryk dette Hierte til dit Bryst,
Det er som Guldet tro!
Jeg elskte Dig, Du Lilievand!
Men Hiertet var ei frit;
Jeg skyldte det mit Fædreland,
Men nu, nu er det dit!

Jeg taug i Kampens vilde Færd,
Da Staten streed mod Stat,
Thi viet til sit gode Sværd
Er ærlige Soldat;
Nu tie vilde Vaabenbrag,
Og nu kan Ploven gaae;
Thi sværger jeg, fra denne Dag,
Til Amors Fane blaa."

O hvilken Glæde midt i Mai,
I den Forpagterbo.
Eet Brudepar blev viet ei,
Nei hele kiære to!
Nu kommer jeg med lidt Moral,
Jeg er af sligt en Ven:
Gid Hver, som Pigehiertet stial,
Maa bringe Sit igien!
</body>
</poem>    

<!-- ================================================================ -->
<poem id="oehlenschlaeger20030308020">
<head>
   <title>Agnete</title>
   <toctitle>Agnete</toctitle>
   <indextitle>Agnete</indextitle>
   <firstline>Agnete sidder paa den eensomme Strand</firstline>
   <notes>
      <note>Gendigtning af folkevisen <xref poem="folke2000013101"/>.</note>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Agnete sidder paa den eensomme Strand,
Saa sagte slaae de Bølger paa hviden Sand.

De Vover svulmer med skummende Top,
En Havmand sig skyder fra Havbunden op.

Hans Pandser om Livet af sølvblanke Skæl,
Derpaa skinte Solen udi Rosenqvæld.

Hans Spyd var en Baadstang, dens Krog en Koral,
Hans Skiold var en brunhvælvet Skildpaddeskal.

Hans Hielm et Sølvsneglehuus, et Haar af Tang,
Som Strandmaagens Stemme var Havmandens Sang.

Og sig mig, skiøn Havmand, alt fra din vaade Bo!
Naar kommer der en Beiler og fæster min Tro?

Og hør du, Agnete! hvad jeg vil sige dig:
Alt til din kiære Fæstemand kaare du mig.

Jeg eier under Havet saa lystelig en Hal,
Thi Væggen er sleben af klareste Krystal.

Syvhunderede Piger opvarte ved min Disk,
Foroven som en Qvinde, forneden som en Fisk.

En Slæde jeg dig skiænker, som Perlemor at see,
Den drager din Sælhund, som Renen paa Snee.

Og i min grønne Have høit Blomsterne staae,
De hæve sig i Vandet, som udi Luften blaa.

Og er det som du siger, skiøn Havmand, for sand,
Da vil jeg dig kaare strax til min Fæstemand.

Agnete sprang i Havet, den unge Venneviv,
Ved Foden hende trak han bag Havgræs og Siv.

Tilsammen de leved i otte lange Aar,
Syv Sønner hun i Havet ved Havmanden faaer.

Agnete sad i Bur under Siv, under Tang,
Da hører hun paa Jorden de Kirkeklokkers Klang.

Agnete for sin Husbond ind ganger at staae:
O lad mig dog endnu engang til Gudsbord gaae!

Og hør du, Agnete, hvad jeg vil sige dig,
I fiirogtyve Timer maa du forlade mig!

Agnete kyssed sine Sønner saa brat,
Hun ønsked dennem alle tusinde god Nat.

Og græde giorde Store, og græde giorde Smaae,
Og græde giorde Barnet som i Vuggen laa.

Agnete under Himlen igien paa Stranden staaer,
Ei havde hun seet Solen i otte Aar.

Agnete træder for sine Frænder ind.
Vi kiende dig ei mere, du hedenske Qvind!

Agnete træder ad Kirkedøren ind;
Men alle de Smaabilleder de vendte sig omkring.

Agnete sætter Kalken ved Altret for sin Mund,
Da var det som hun stirred i Havets sorte Grund.

Hun skiælvede saa saare, hun mæled ei et Ord.
Den hellige Viin hun spilte paa Jord.

I Aftenqvæld, da Røgen og Mørket faldt paa,
Agnete monne atter til Stranden udgaae.

Hun folded sine Hænder, den uselige Viv:
Gud naade mig, og tage mit unge Liv!

Agnete sank i Græsset, i blaa Violer ned,
Det siger jeg, de Blomster blev blegere derved.

Bogfinkerne qviddred saa høit fra grønne Qvist:
Nu dør du Agnete, det vide vi forvist.

Om Aftnen, da Solen gik ned bag Markens Høie,
Da skiælved hendes Hierte, da brast hendes Øie.

De Bølger de stige saa med Vee og med Ak,
Saa sagtelig de Liget til Havsbunden trak.

Tre Dage laa paa Bunden hun, efter sin Død,
Da atter hende Bølgerne til Havsfladen skiød.

Den Smaadreng paa Fælleden saa aarle vogter Giæs,
Da fandt han Agnete henskyllet hist paa Næs.

I Sandet blev hun jordet, bag tangklædte Steen,
Den skiærmer nu for Bølgerne de mødige Been.

Hver Morgen og hver Aften er Stenen salt og vaad;
Det, siger Byens Piger, er Havmandens Graad.
</body>
</poem>    

<!-- ================================================================ -->
<poem id="oehlenschlaeger20030308021">
<head>
   <title>Ægirs Gave</title>
   <toctitle>Ægirs Gave</toctitle>
   <indextitle>Ægirs Gave</indextitle>
   <firstline>Mens høie Guder</firstline>
   <notes>
      <note>Teksten følger Oehlenschlägers <i>Samlede Digte</i>, Bd. 4, Kbh., 1847.</note>
      <note type="credits">Bidrag fra Svend Olav Andersen.</note>
   </notes>
   <quality>korrektur1,kilde</quality>
</head>
<body>
Mens høie Guder
Fornøied sig, hvor salten Sø
Med Vælde tuder
Rundt om Hler-Ægirs Øe;
Greb den Gud for Havets Magt
Om et Horn saa stort,
Dannet udi Skiønheds Pragt,
Saare kunstig giort.

Blandt Sneglehuse
Dybt udi det vaade Blaa,
Hvor Bølger bruse,
Man ei dets Lige saae.
Farvespættet der man fandt
Hver en Rand og Krog,
Slangebøiet det sig vandt,
Som en spraglet Snog.

I smidig Vinden
Smelted Rødt i Hvidt og Guult;
Hornet forinden
Var rummeligt og hult.
Duppen i den snevre Bund
En Karfunkel grøn,
Randen om den brede Mund
Gyldenblank og skiøn.

Det Horn mon love
De Disar udi Ægirs Sal,
Han raabte: Vove!
Fyld mig min Pokal.
Haaret flettet ind med Siv,
Blysom Vove stod;
Blaatindbeltet smekkre Liv,
Trind den spæde Fod.

Fulgt af sin Søster
Hun kom mens alle Guder loe,
De hvide Bryster
De bølgede saa froe,
Bag den blotte Jomfrubarm
Hiertet bange slog;
Taus med Smil hun i sin Arm
Sneglehornet tog.

Alt efter Vane
Derpaa den unge Havets Mø
Stak som en Svane
Ned udi salten Sø.
Snart man atter hende saae
Paa den grønne Strand;
Hornet fyldte Perler smaae, 
Klare som et Vand.

I brune Hænder
Tog Gubben, hvad Pigen ham gav:
Hler Ægir sender
En Gave fra sit Hav.
Gaven være Disen bragt,
Midt i Kredsen der!
Som besidder største Magt
Udi Guders Hær.

Da Frigga reiste
Sig med sin egegrønne Krands,
Gudinden kneiste
Med herlig Himmelglands:
"Moder for et Herthedal!
Odins Hustru bold,
Hvo har udi Asers Sal
Større Kraft og Vold?"

De hvide Hænder
Da strakte Gefion ud mod Sø;
Saa trinde Hænder
Som hun har ingen Mø.
"Hvo har pløiet Herthalund
Did du rige Frei?
Hvo gav gyldne Neg sin Grund?
Ingen uden jeg!"

Men Eir sig hæved
Med sin Rod sin skarpe Kniv:
"Hvor ofte bæved
I ei for Heltens Liv?
Hvad er Kæmpe, hvad er Land,
Uden Sundhedssaft?
Hvilken Kraft sig ligne kan
Med min Lægekraft?

Nornen den høie
Da stødte stoltelig til Lyd;
Hvert Asaøie
Faldt hen paa hendes Spyd.
"Livet har I vel frembragt,
Guders stolte Hær!
Men hvad standser Livets Magt?
Det giør Nornens Spær!"

Da Freia smilte!
Paa sin lille Fod af Snee
Didhen hun ilte,
Hvor Gaven var at see:
"Ægir giv du Hornet mig;
Freia stander først,
Al Naturen siger dig,
At min Magt er størst."

At kiæledægge,
Begyndte hun paa Gubbens Skiød,
Fra trinde Lægge
Bort Klædebondet flød.
Trykte til hans Ryg sin Arms
Alabaster ned;
Lod ham skue nær sin Barms
Brustne Fyldighed.

Fast elskovsfangen
Alt Ægir efter Hornet tog;
Ham vakte Klangen,
Thi Bragi Harpen slog:
Og som nu hans Øines Ild
Faldt paa Guders Rad,
Blev han Ydun vaer, som stil
Hos sin Husbond sad.

Saa taus blyfærdig,
Indhyllet i det kydske Flor,
Sad hun elskværdig,
Om ranke Liv en Giord.
Brun var Haarets rene Glands,
Som en Knude bandt;
Af Violer sig en Krands
Giennem Lokken vandt.

Et gyldent Bæger
Hun holdt udi sin hvide Haand.
Naar Bragi leger
Paa Harpen fro i Aand,
Dufter strax den modne Frugt
Fra hin Skaal paa Stand,
Breder ud en liflig Lugt
Over Hav og Land.

Den hulde Qvinde
Med Ynders ubevidste Magt
Mon overvinde
Selv Freias stærke Pragt.
Ydun! Ægir raabte brat,
Syng i Bragis Maal,
Syng os, hvilken sielden Skat,
Rødmer fra din Skaal.

Med deilig Stemme
Det klang, som naar i Vaarens Dal,
Bag Bøgens Giemme
Fløiter en Nattergal;
Ydun sang ved Harpens Klang,
Høit steg hendes Røst.
Harpen klang og Yduns Sang
Smelted Alles Bryst.

"Den friske Rødme,
Som funkler her fra Skaalens Rand,
Den hulde Sødme
Kun Guder styrke kan.
Blev af disse Æbler smaae
Krystet ei en Drik;
Falmed Odins Lokker graae,
Sluktes Freias Blik.

Naar Bragi synger,
Da modnes paa et helligt Træ
Dets Æbleklynger
I Lundens Sommerlæ.
Kun Udødeligheds Kraft,
Kun et evigt Liv
Skiænker denne søde Saft."
Saa sang Bragis Viv.

Et venligt Stille
Bifaldt hvad Disasangen lød.
Da saae man trille
Ned udi Yduns Skiød
Alle Hornets Perler smaae,
Klart, paa Kildeviis:
Skatten dig tilhøre maa,
Valhals høie Dis!

Hvad jeg forlanger,
Til Giengield for hvad her du fik,
Er, at jeg fanger
Udaf din Most en Drik.
Tolk min Daad og min Bedrift
I en Skaldesang,
Lad den fra din Runeskrift
Tone frem engang!

Det Ydun loved,
Og derpaa deelte hun sin Skat.
Hver Disas Hoved
Blev smykt med Perler brat.
Hornet skiænkte Bragi hun,
(Suttungsmiødens Maal)
Ægir gav hun strax paa Stund
Frugter af sin Skaal.

Hvis ikke siden
Af onde Lok' i Ægirs Bo
Forvendt til Striden
Var vorden Gildets Ro,
Havde Sæmund i sit Skrift
Daaden længst fortalt;
Men den vældige Bedrift
Har den mindre qvalt.

At ei forsvinde
Den skulde reent og plat forgaae,
Bød min Gudinde
Mig her Guldharpen slaae.
Oldtids gamle Taager flye,
Valhal straaler smukt;
Guder vaagned op paa ny,
Ved Yduns Frugt!
</body>
</poem>    

<!-- ================================================================ -->
<poem id="oehlenschlaeger2005050701">
<head>
   <title>Niebuhr</title>
   <subtitle>Januar 1831</subtitle>
   <firstline>Europas Himmel graaner Aar for Aar</firstline>
   <notes>
      <note>Barthold Georg Niebuhr (1776-1831), tysk statsmand og historiker. Søn af Carsten Niebuhr (1733-1815), tysk landmåler og eneste overlevende af den videnskabelige ekspedition (1761-1767) udsendt af Frederik V til Yemen og den nære Orient.</note>
      <note>Teksten følger <i>Oehlenschlägers Digte</i>, Udg. af F.L. Liebenberg, Bd. 3, Kbh., 1860, pp. 195-196.</note>
   </notes>
   <quality>korrektur1,kilde,side</quality>
</head>
<body>
Europas Himmel graaner Aar for Aar,
Og Aandens Lys hendøer i skumle Sky;
See Videnskabens Sol for Natten flye!
Hvor nys var Aftenrøde, Taage staar.
Geniets Carlsvogn i den mørke Nat
Snart ruller længer ei paa skiønne Hiul;
Og Orion, i Flammerustning guul,
Ei klaarer Mulmet - som en Tanke brat.

Men længe smerted Muser ei et Tab,
Som Niebuhrs Død. Han var et Kæmpelys.
Skiøndt ofte Sygdom trued ham med Gys,
Han brændte mægtig for hver Videnskab.
Opfødt ved Daddelfrugt i Morgenland,
Han drak af Kilden, hvor Ferdusi<note>Ferdosi (født omkr. 940), persisk digter.</note> drak;
Han i sin Vandringstaske Blomsten stak,
Og tog den gierne med til Tiberstrand.

Og Agt han nu med Flid paa Runen gav,
Som ruged over Romerheltens Been.
Han læste sindrigt paa den brustne Steen
Og paa hvert grønsværdækket Architrav.
Nys Sandhed han i Eventyret saae,
Nu blev Historien ham Eventyr;
Og mangt et Træk skarpsynet han fornyer,
Som selv en Livius<note>Titus Livius (59 f.Kr. - 17), romersk historiker.</note> ei tænkte paa.

Hvo troer, at han, som Smag i Digtning fandt,
Som lytted barnligrørt til Bækkens Fald,
En Mester ogsaa var i brudne Tal,
Og regned trods den koldeste Pedant?
Dog var det saa. Thi Alt, hvad mægtigt ind
I Livets Samfund greb til Vinding, Tab,
Det rørte Niebuhrs Aand til Mesterskab,
Det vakte Verdensvennens Tankesind.

Man brugte ham. Og snildt han sig forstod
Paa Sølvet - paa den Vind, der ei slaaer fejl,
Der høit opsvulmer Handelsskibets Seil -
Det borgerlige Legems Kiød og Blod.
Med sikker Daad han virked, hvor han kom;
Men Videnskaben atter Seier vandt,
Sin Cicerio i Asken han gienfandt,
Og moderligt ham vinkte gamle Rom.

Ei meer Politiker, Beregner klog -
Høilærer han i Skolen atter stod;
Misundelig ham Døden ei tillod
At ende sin udødelige Bog.
Han var en Danske, født i Kiøbenhavn,
Og gamle Danmark var ham altid kiær;
Og derfor lyder Danersangen her,
Og Mnemosyne glemmer ei sit Savn.
</body>
</poem>

<!-- ================================================================ -->
<poem id="oehlenschlaeger2005050702">
<head>
   <title>Den spanske Pige</title>
   <subtitle>Efter Byron</subtitle>
   <firstline>O, taler til mig atter ei</firstline>
   <notes>
      <note>Gendigtning af Byrons <xref poem="byron2005050701"/>.</note>
      <note>Teksten følger <i>Oehlenschlägers Digte</i>, Udg. af F.L. Liebenberg, Bd. 4, Kbh., 1860, pp. 204-206.</note>
   </notes>
   <quality>korrektur1,kilde,side</quality>
</head>
<body>
O, taler til mig atter ei
Om blonde Møer i Nordens Rige!
I har ei havt det Held, som jeg,
At see skiønne spanske Pige.
Ei hendes Øine vel er blaae,
Ei Lokkerne sig gyldne bøie;
I Udtryk langt de overgaae
Dog smægtende Blondines Øie.

Hun Ilden stial, Prometheus liig,
Og giemte den bag Silkebryne.
Der fører den en farlig Krig,
Thi Øinene bestandig lyne.
Og Haarets ravnesorte Flok
Langt ned af Svanebarmen ruller;
Man skulde troe, at hver en Lok
Kom for at kysse hendes Skulder.

Let smeltet blier ei Nordens Glut,
Og kold hun er, selv naar hun favner;
Den smukke Mund er oftest but,
Og Læben Ømheds Tone savner.
Men varme Sol gav fyrigt Liv;
Her Elskov har sin Disa fundet.
Hvo elsker, som den spanke Viv,
Naar hendes Hierte først er vundet?

Hun ei forfængelig er glad,
Naar martret Elskers Taarer trille;
I hendes Kiærlighed og Had
Foragter hun sig at forstille.
Hun lader ei, som hun var huld,
Oprigtig varm er Hiertets Gløden;
Hun vælger Beiler ei for Huld,
Men elsker hun - er det til Døden.

Den spanske Møes Gienkiærlighed
Ei lefler koldt, ei koldt foragter;
En Lidenskab, saa stærk og heed,
Er ærlig uden alle Fagter.
Naar Fiendens Luur i Spanien gialdt,
Hun kiæk og stolt i Kamp henstævner.
Hvis Beileren i Striden faldt,
Hun greb hans Spyd - og blev hans Hevner.

Tidt under Aftenstiernen klar
I glad Bolero hun sig slynger;
Hun ved sin klingende Guitar
Om christen Helt og Maurer synger.
I deilig Haand sin Rosenkrands
Hun holder, Aftnen at indvie,
Og under Hespers Straaleglands
Hun synger fromt: Ave Marie!

Hver Ynde driver Elskovsspil,
Og fanger Hver, som den betragter.
Mon kolde Blonde vove vil
At være varme Siæls Foragter?
Jeg finder ei, hvor jeg vil gaae,
Paa fremmed Bierg, paa fremmed Slette,
Ja selv i Hiemmet saare Faa,
Der ligne Spaniens Brunette.
</body>
</poem>

<!-- ================================================================ -->
<poem id="oehlenschlaeger2005080301">
<head>
   <title>Toget til Thorsing</title>
   <firstline>Syng om det freidige Tog, Gudinde!</firstline>
   <notes>
     <note>Oehlenschläger udgav i <i>Lyriske Digte</i> (1847) denne gennemgribende bearbejdelse af <xref poem="oehlen1999062718"/>, som første gang blev udgivet i hans <i>Poetiske Skrifter</i> (1805).</note>
     <note type="credits">Bidrag fra Niels Aarup.</note>
   </notes>
   <quality>korrektur1</quality>
   <keywords>heksameter</keywords>
</head>
<body>
Syng om det freidige Tog, Gudinde! den festlige Lystfart,
Til den fortryllende Frugt, de saftigsvulmende Jordbær,
Som, frembaaret i straalende Fad, med Sukkeret blandet,
Og med den fedeste Melk begydt, husvaled de glade
Rudkiøbings Mænd og den fremmede Skiald, da skvulpende Snekke
Bragte dem trygt i sit Skiød, over Havet, til blomstrende Thorsing.

Hvilken dødelig Aarsag var til den venlige Høitid? 
Erikiden paa Thorsing. Snelt over Vandet fra Vemnæs
Sendte til Langland han en Herold, til Rudkiøbings Helte. 
Lystig Herolden besteg sit Skib, den vældige Roerkarl
Greb omkring Aarerne fast, med Brag det sydende Havskum
Bort han slog; som en Aal under skummende Bølger hensmutted
Kiølen; ved Langlands Kyst den standsed. Flux sig Herolden
Skyndte paa Land; med sin Stav af Palmerne flættet og gylden,
Tren han talende saa, i en talrig Folkeforsamling.

Adrasteias Yndling! Asklepios Søn! Og I vakkre 
Sønner af Poseidaon! fornemmer mit venlige Budskab:
Erikiden paa Vemnæs, Hersker af hundrede Snekker,
Byder til Giest Eder hver, og besværger Jer, alle tilhobe,
Brat at heise det purpurne Flag, og at pløie den stille
Bølges krusede Ryg, for at gieste det blomstrende Thorsing;
Der i sin Hal han beredt Eder har et qvægende Maaltid.
Saa talt, Sendingen taug og beskeden han bøied sin gyldne
Hermesstav. Da smilte de samlede Skarer paa Torvet
Venligt til Fredens Bringer, den hellige Søn af Hermaias. 
Men Adrasteias Præst, den sindrige Vestengaardide,
Klædt i det sørgende Flor, ak! hans Hustru nys var til Orkos
Hentet i Charons Baad, over Styx sortbølgende Vande.
Bleg nu sad hun og taus i Aides grusomme Bolig.
Men den herlige Dommer betvang sin Sorg; thi Kronion
Satte ham over en Flok, med Retfærds hellige Vægtskaal,
Derfor han dæmped sin Smerte, som Mand, thi den Visestes Øie
Blindes af Taarernes Slør, og Besindighed dræbes af Kummer
Langsomt frem nu han tren, og saa lød hans forstandige Tale:

Hil dig Herold! Du Zeus Kronions og Menneskets Budskab! 
Gierne jeg hørte din Stemme; thi min Siel vil Venskab og Omgang. 
Nylig har Atropos grumt afskaaret den skiønneste Traad, som 
Stærkt til Livet mig bandt; den forstandige, blomstrende Hustru 
Pryder ei længer min Hal og forskiønner det natlige Leie. 
Derfor blandt Venner jeg nu maa søge min Trøst, og et Gienskin 
Af den Glæde, som svandt, ved en sort Bestemmelses Villie. 
Saa talt vendte sig Dommeren flux; thi af brændende Taarer 
Flød en velgiørende Strøm ved den elskede Qvindes Erindring. 
Men Ørstaiden, Asklepios Søn, som Nestor ærværdig, 
Han, som med sindrigqvægende Kunst af Markernes Urter 
Laved den kraftigste Hielp imod Saar og fordærvende Sygdom; 
Selv i Raadet han virked; thi mildt fra de venlige Læber 
Strømmed hans Visdomsord, og den klogbesindige Tale 
Mildned de vredeste Sind, forhindred usalige Tvedragt, 
Stifted Venskab og Lyst til Forlig og Enighed trindtom; 
Han, imod Dommeren vendt, brød ud med bevingede Stemme: 

Adrasteias Søn, du Forstandige, dæmp dine Taarer! 
Guderne vide jo bedst hvad der tiener Prometheus Afkom, 
Skiøndt, opirret ved ham, vel tidt den olympiske Fader 
Sender ydmygende Sot til hans Æt, og tugtende Smerter. 
Voxer dog Glæden ei selv, som en Blomst, blandt Kummerens Tidsler? 
Pluk den da hvor du formaaer! men lad hver Erindring om Smerten 
Flye, som en ængstlig Drøm, hist giennem Indbildningens Horn-Port. 
Saa Ørstaiden; men hurtigt forklarte sig Dommerens Aasyn, 
Som naar en dæmrende Sky forlod den natlige Maane, 
Og giensvarende brød han med let bevingede Røst ud: 
Følger du med os paa Toget, Asklepios Søn, Ørstaide? 
See, da den sindrige Nestor taug; samvittighedsfuld han
Overveied med Flid: om hans Pligt ei fordred et Afslag, 
Nidkier for sin Bedrift, da det steds var voveligt flux at 
Drage fra Huus og fra Hiemmet, hvorhen utallige Syge 
Tilflugt tog i der' Nød; eller om med faderlig Tillid 
Pligten han skulde betroe sin Søn, for at prøve hans Klogskab, 
Og for ei ved sit Nei at forstyrre Forsamlingens Glæde. 
Dette nu tyktes den Tvivlende dog tilsidst som det Bedste; 
Hæved sit Blik, og svared med letbevingede Stemme:: 
Gierne jeg følger. - Men brat den behændige Skipper fra Jorden 
Løfted med senestærk Haand sin Mast, der paa Norriges Fielde 
Fordum stod som en Gran, og befæsted den hurtig i Bunden 
Midt i den skvulpende Baad, mens i Seilet den spøgende Vestvind 
Sprætted med klapprende Dask og forhindred ham Masten at reise. 
Stærk dog seired hans Arm; nu stod den trodsende Himlen. 
Dernæst vældige Roer udhængt paa sin rustnede Jernkrog
Blev; (det skyllende Vand havde Malmet berøvet sin Blankhed.) 
Stærken Roerpind fast han da stak; men øverst i Masten 
Heised han purpurne Flag; saa var Alting klart inden Borde. 
  
Men Poseidaons Sønner besteg med den herlige Dommer 
Skibet, og med Asklepios Præst den graa Ørstaide, 
Samt med hans Søn, og den fremmede Skiald, som i Sommerbesøg var 
Kommen fra Axelstad, (ved hans Lænd hang gyldne Barbiton) 
Dernæst qvægende Viin, fra de sydlige, varmere Lande, 
Fyldtes paa renlige Krukker og stiltes i Skibet som Ballast. 
  
Men for sin Vogn Demeter befæsted det glubende Forspand 
Af sine spraglede Drager, med uhyre Flaggermuusvinger; 
Bugen svulmede guul af Gift, men Ryggen var knudret, 
Spættet med grønt og med rødt og med sortindfurede Strimer. 
Hvæsende frem de sig skiøde; mens høit paa sin funklende Karm sad 
Guldhaarfagrstee Mø, med en bugnende, gyngende Kornneeg 
Krystet i snehvid Arm, og en blinkende Segl, af syvfold 
Hærdet Staal, hun holdt i sin Haand; men i Haaret var flættet 
Blomster og Urter og Ax; som en Vind over Mark over Engbund 
Foer hun mod Aiolos-Bierget, en himmeløiet Gudinde! 
Standsed sin Karm, og begyndte med yndigttonende Stemme: 
Aiolos! Gudernes Fader og Menneskeslægternes Konge 
Gav dig Bølgen at mildne, samt høit den at svulme med Stormvind! 
Mænd, som Hiertet har kier, beseile de baltiske Vover. 
Seent fra Rudkiøbing Snekken gaaer, mod det blomstrende Thorsing. 
Medens den drillende Vind Sydvest dem leder mod Strynøe. 
Byd da din Zefyros Seglene blidt at blæse mod Thorsing 
Snorret did, hvor jeg kierligt af Jord, i blomstrende Foraar, 
Frem har klækket med Flid de tidligste Frugter, 
Som at husvale de Langelands Mænd dem venter i Hallen. 
Saadan talede Gudinden. Men høit fra sin takkede Biergaas 
Lød, som en Sommervind, hans Røst, den vældige Stormguds: 
Demetra! velkommen hid. Hav Tak fordi du saa yndigt 
Stundum besøger mig nøgneste Field, med dit blomstrende Følge. 
Ofte du qvæget mig har, naar vildt jeg reed giennem Luften, 
Standsed du brat min Storm i en Laurbærlund, og formilded 
Med din Ambrosiaduft dens Harm, og krydred dens Aande. 
Saa var hans Ord. Men vældig, med Haand af Sener indflettet, 
Greb han usynlige Tømmer og standsed den barske Sydvestvind! 
Men af sin hvælvede Hal slap han Zefyros løs fra Fieldet; 
Fulgt af tusind Favoner, i svingende Zirkler og Buer, 
Fløi, som en Sommerfugl. paa de guldsprængtpurpurne Vinger 
Han giennem blaalige Luft. Men den hulde Demeter, Gudinden,  
Foer som et Stierneskud paa sin funklende Karm, til Olympos. 
  
Derimellem paa Skibet de seilende Mænd ved forstandig 
Samtal qvæged det muntrede Sind. Men den vældige Gubbe 
Nileus, graa Hansaide, med Ungdoms Kraft, skiønt den hurtig- 
Rullende Tid havde bleget hans Lok og forsølvet hans Guldhaar, 
Sad ved det knagende Roer, med sit Blik mod Seilene henvendt; 
Tidligt den Fyriges Ungdoms Liv var offret Poseidon. 
Smilende nu han sad, og spilled den drillende Sydvest 
Mangt et Puds. Men med eet han opsteeg fra vuggende Bagstavn, 
Vinkte med stærken Haand og hans Røst bedøvede Blæsten: 
  
Nu, ved Styx, ei varer det lang Tid, før vi paa Thorsing 
Lander, o Venner! thi ei man kan ønske sig skiønnere Medbør, 
End den Kuling som lufter. Nu bring os fra hvælvede Skibsrum 
Viinkar, Dreng! at vi froe kan hylde beskyttende Guder, 
Og selv qvæge vor Aand ved den himmelskambrosiske Nektar. 
Saadan mælede du, o Nileus, hellige Styrke! 
Men fra Rummet blev bragt, i de velforvarede Krukker, 
Proppet med smidige Kork og forseglet med klæbende Harpix, 
Funklende Viin; og en Purpurstrøm i de skummende Bølger 
Ud blev hældt, til Tak, for den ledende Vind over Havet. 
Dernæst qvæged de værdige Mænd sig ved Druernes Nektar. 
Men den besielede Sanger tog frem sit gyldne Barbiton, 
Stemte dens Strenge til Klang, og sang i bevingede Toner. 
Først han spøgende qvad om den blussende Gud Dionysos, 
Som, for en Kongesøn holdt, de barbariskrøvende Sømænd 
Tog, og fængsled med Baand og henslængte paa gyngende Skibsdæk, 
Haabende snart ham løskiøbt faae for en klækkelig Guldsum. 
Men af den smilende Gud faldt snart afmægtige Lænker. 
End dog de kiendte ham ikke, forblindet af latterlig Dumhed. 
See! da giød sig en duftende Strøm af Viin over Skibet; 
Langs ad et sneehvidt Seil sig udstrakte med flettede Ranker, 
Som til en solbar Væg, en druetungtbugnende Viinstok; 
Og om den kneisende Mast, over Vimplen, vandt sig en dunkel 
Vedbendranke til Himlen; om Aarerne vikled som Tang sig 
Vindrueløvet, til Skræk for den ængstligtstudseende Skibsflok. 
Men med græsselig Stirren en Løve paa kneisende Fordæk, 
Brandguul brøled, og røde som Blod var Øinenes Kugler, 
Manken rysted den vredt, og sig slog med viftende Hale, 
I Siderne, som med en knudret Tamp, for ret sig at ægge 
Til Mordlyst og Drab. Da blegned Forbryderne; Rædsel 
Ganske betog deres Siel; over Bord i sydende Havskum 
Styrted de hylende. Nu som Delphiner med skællede Stierte
Der de, med krummede Ryg, sig afmægtigt fnysende boltre. - 
Siden da Druernes Magt havde muntret de jublende Siele, 
Da der blev Spøg og Tummult og knapt inden vuggende Skibsrum, 
Sang han i Skierts, for snildt at betyde Poseidons Sønner 
Digterens Hellighed, og den Straf, hist evige Guder 
Sender hver dødelig Mand, der fornærmer begeistrede Sanger, 
Flux om Arion en Qvad, den herlige Skiald fra Methymna; 
Hvordan han drog fra Corinths hin vældige Drot Periander, 
Hen mod Italiens Strand og Sikurlandet, for stundom 
Hisset at fryde det undrende Folk med sin skinnende Lyra. 
Dernæst, rundt omvandret, og fulgt af Tak og Beundring, 
Hiem han drog med sin samlede Skat; thi Folket i Oldtid 
Elsked hver ypperlig Skiald og belønnede Kunstneren gavmildt. 
Men da nu bort fra Tarent han foer med et Skib til Korinthos, 
See! da fristedes lavt Barbarernes Hierter af Guldtørst 
Og de forened sig grumt, for at styrte den hellige Sanger 
Ned i det sydende Havs Dødssvælg, fra gyngende Skibsdæk. 
Men Arion, saasnart han forstod den usalige Higen, 
Villig dem bød sin Skat; thi Apollons elskede Søn ei 
Fængsles af Guldets Magt, han foragter de prægtige Lænker. 
Men Barbarerne rørtes ei; de frygted, han eengang
Skulde forraade, paa Landet frelst, deres skiendige Gierning; 
Gave ham derfor det Valg, enten selv sig at dræbe, for hist at 
Jordes paa Land, eller flux nedstyrte sig dybt under Bølgen. 
Da nu bleg i sin truende Nød den skiælvende Sanger 
Stod, som en Steenbuk stander, forfulgt paa farligste Fieldtind, 
Raadvild, om oppebie den skal hint sigtende Dødsskud 
Eller fortvivlet sig styrte, ved Spring, i Fieldenes Afgrund? 
Saadan Sangeren her sig betænkte med bankende Hierte: 
Om han med iiskold Haand skulde støde det blinkende Mordstaal 
Dybt i sin Barm, eller kiek, ved et Fald fra snablede Forstavn, 
Overlade sit Liv i Ombelterens Magt, Poseidons. 
Dette tilsidst den Tvivlende dog ansaae for det Bedste, 
Hæved sit Blik, og udbrød med letvingede Stemme: 
Nu velan da, Barbarer! Forhærdede! Sikkert Kronion 
Straffe Jer vil, som sig bør, og hævne jer skændige Medfart  
Mod en uskyldig Mand. Men da grumt I giver det Valg mig 
Enten i Havet at døe, eller døe for blinkende Mordstaal, 
Vælger jeg hint. Dog lader mig først fra snablede Bagstavn 
Synge min Svanesang, at min Siel kan inderligt styrkes 
Eengang endnu af den himmelske Lyd, før Døden mig favner. 
Saa talt, vrantne tillod de den bønligt talende Sanger 
Eengang endnu at opløfte sin Røst; men grumt deres Øren 
Stopped de til med Vox, for ei at bevæges ved Sangen. 
Koldt, forstokket de stode med Haan og blottede Dolken. 
Men ved den smeltende Lyras Klang de skummende Bølger 
Standsed den trodsige Flugt, Sydost-Stormvindene standsed, 
Og giennem Bølgerne skiøde Tritoner sig frem, og i Sivet 
Hamadryader, og selve den sølverbeføddede Thetis 
Hævede fiernt giennem Blomsterskum sin slørede Tinding; 
Alle forundrede fro, ved den himmelskklingende Lyra. 
Selve den dybthenflagrende Maage, som svæver ad Havets 
Ryg, for at fange sig smaae Insekter og Fisk til sin Føde, 
Standsed og lytted og svang sig fra Dybet til kneisende Vimpel, 
Satte sig der med Lyst og fornam de smeltende Toner. 
Men ubevægelig stod den forhærdede Flok. Da nedsprang 
Smilende Sangeren kiek i sin Pragt med sit gyldne Barbiton 
Høit i Haand mod Himlen rakt. Og fra kiølige Tangbund 
Skiød en Delphin sig flux og frelste den hellige Sanger; 
Greb ham med smidige Stiert om sin Krop og satte ham stolt op 
Høit paa sin Ryg og bar ham i Land, over rullende Bølger. 
Ængstligt Røverne Flugten toge; men Eurus og Notus 
Galende fnøs, og foer hen, og bestormed med fraadende Vandskum 
Dækket brat, og splintred i Qvag den tumlende Skibsmast, 
Vristed saa Roret forbittret fra sprukne Kiøl; men i Luften 
Trevled de flagrende Seil med forfærdelig Latter, og snurred 
Vraget i muddrede Grund, og henslog hver Planke paa Dybet. 
Greb saa med stormstærk Haand om forhærdede Nakke hver ængstlig 
Røver, og dukked ham dybt i det Pestluft aandende Havvand, 
Kasted ham halvdød saa til Straf paa korinthiske Strandbred. 
  
Saa sang høit for Rudkiøbings Mænd den fremmede Sanger. 
Jasons Tog han fremdeles besang, om Helten som didfoer 
Efter et Guldskind. Her, Argonauternes Lige, med Stolthed 
Droge de nordiske Mænd, efter Purpur-Jordbær paa Thorsing. 
Alle med Bifald belønned hans Qvad. Men flux fra sin Roerbænk 
Skipperen foer, og fatted den vægtige Stang, som ved Siden 
Laa, paa dens Ende med Søm, var fæstet en drabelig Jern-Krog; 
Løb saa i snablede Forstavn hen og stødte den voldsomt, 
Tørnende fast, mellem spraglede Steen; thi brat under Thorsings 
Blomsterstrandbred Skibet indløb i en magelig Havbugt. 
Erikiden dem vented paa Stranden; med hiertelig Fryd han 
Modtog Rudkiøbings Mænd og de Fremmede, førte dem hurtigt 
Ind i sin Hal, hvor beredt alt vinkte det qvægende Maaltid.
Og de ambrosiske Bær, i de aflangtfunklende Skaaler,
Smilte med Purpursmiil, til Behag for den samlede Skare.
Og deres Hænder de løfted mod veltillavede Maaltid,
Men da til Maden og Drikken var stilt den higende Længsel,
Med Samtaler forlysted sig da de alvorlige Kæmper.
Indtil den rødmende Sol sank ned bag dæmrende Skove.
</body>
</poem>

<poem id="oehlenschlaeger2017092401">
<head>
   <title>Skolerne og Kirken</title>
   <firstline>To Huse kneise hist bag Træers Grene</firstline>
   <notes>
     <note type="source">Følger <i>Smaa Digtsamlinger</i>, Gyldendalske Boghandel, Kbh., 1921.</note>
      <note type="credits">Bidrag fra Anders Overgaard Pedersen.</note>
      <!-- Fra mail 26/06/2013 -->
   </notes>
   <quality>korrektur1</quality>
</head>
<body>
To Huse kneise hist bag Træers Grene.
    Det ene
Er pudset op, saa det har Skik;
Men da det bar endnu sin gamle Kiole,
    En Skole
Det var, hvor Børn tilsammen gik,
At lære læse, strikke, sye i Ramme
Af en halvfierdsindstyve Aars Madame.

Knap fire Aar var endt i Paradiset,
    med Riset
Min Fader mig af Eden jog.
Jeg seer endnu ham true mig i Nakken
    Paa Bakken;
Jeg troer dog ikke just, han slog.
Jeg skulle ned, min Kundskab at udvide,
Og vilde heller paa min Kiephest ride.

I Skole nødig, som man vel kan tænke,
    Paa Bænke
Jeg med de andre Poge sad.
Den gamle Kone holdt os strengt i Ave.
    At stave
Vi lærte, læse udenad.
Og naar vi ei hvert Bogstav kunde kiende,
Saa slog hun os med Ovnens bøgebrænde.

Hun havde ogsaa den blandt flere Skikke,
    At pikke
i Hovedet med Fingerbøl.
For resten var hun inderlig gudsfrygtig,
    Og dygtig
At tæmme Byens unge Føl.
Var Lectien lært, vi aldrig turde snakke,
men legte med lidt Fnug af vores Frakke.

Som hisset i de gyldne Quindesale
    Omphale
Heracles lærte Traaden snoe,
Saa lærte her at strikke Bomuldsstrømper
    Jeg Stymper,
Og holde mig i stille Ro.
Men da jeg havde rigtig lært min Fibel,
Fik jeg Vangeliebog og Hübners Bibel.

O, søde patriarchiske Noveller!
    Hvad heller
Vel læste jeg, end eder, da?
Om Abraham, som følte Faderlønnen,
    Da Sønnen
Han vilde ofre Jehova;
Om Tornebusken, tændt af Himmel-Ilden,
Og om Rebecca med sin Spand ved Kilden.

Paa Libanon de høje Cedre groede.
    Hist snoede
Sig Tempelsøilen underfuldt.
Her Levi Stamme blæste høit i Tuber.
    Cheruber
Paa Arken smiilte englehuldt.
Hist Sodoma sank ildrød i sin Aske;
Her David stod som Dreng med Kiep og Taske.

O, kunde hver en plump og nedrig Vælde
    Man fælde
Saa let, som David Goliath!
Men siden lærte jeg, at Hydra eier
    Til Seier
Talløse Hovder i sin Nat,
Og at selv Løven i sin Ørk maa grue
For Slangen og den giftiglumske Flue.

Fra Pogeskolen Drengen avanceerte,
    Studeerte
Hos Degnens lærde Substitut.
Med Grammatiken da i lærde Classen
    Herr Lassen
Mig vilde sætte absolut.
Herr Wibe selv var velbelæst og tapper.
I gule Kiole bar han sorte Knapper.

Kun Kirkesangen bragte ham i Knibe;
    Som Vibe
Da ynkelig han ofte skreg.
Dog lod Herr Bruun sig ei af Sligt anfegte:
    Med ægte
Begeistring han paa Prækestolen steg,
Og naar han tolked Jesu Død og Smerte,
Da smelted han det barnlig-ømme Hierte.

Om Somren kun i Trinitatis-Tiden
    Med liden
Opmærksomhed jeg hørte til.
Bag Orglet med de andre Byens Poge
    I Kroge
Aftalte jeg det kiære Spil,
Og mens de sang derinde Litaniet,
Jeg spilte Klink med Bernt paa Sacristiet.

Tilgiv, du ædle Præst, som hisset hviler!
    Du smiler;
Du saae i Drengens unge Bryst.
Du hørte ham med svag, med uvant Tunge
    At siunge
Sin Psalme med begeistret Røst.
Igiennem Kirken kunne du fornemme
Fra Orglet den spæde Digterstemme.

O, hvilken Fryd om Julen! Lysekronen
    Til Tonen
Da brændte med sin Messingglans.
O, hvilken Pragt, naar hist for Confirmanden
    I Kanten
Af Stolen plantet blev en Krands!
De grønne Løv med røde Baand var ziret,
Og Bladguld flagrede fra Voxpapiret.

Endnu jeg hører Barnets spæde Raaben
    Ved Daaben.
Forgieves man det tysse vil.
Fra lille Hoved Huen viger;
    Det skriger,
Man døver det med Orgelspil.
Forsigtig! bryd den ikke! spæd er Staven,
Kort Veien er fra Daaben og til Graven.

Du kiære Orgel med metalne Piber!
    End griber
Din Lyd mit Bryst med selsom Fryd.
Ak, mindes du, da hver en Søndagmorgen
    Fra Borgen
Jeg kom, at siunge til din Lyd?
Din Stierne klang ved Paaske Morgenrøde,
Men Tremulanten skiælved for den Døde.

Jeg sorte Kiste seer for Altret sættes,
    Og lettes
Fra Gulvet af de sorte Mænd.
Nu gaae de langsomt ud paa Kirkegaarden
    I Orden,
At jorde deres døde Ven.
Paa friske Jord jeg hen for Graven træder,
Hvor Rebet hviler paa de løse Bræder.

Den lille Bunke hvide Sand for Præsten,
    Og Resten
Kun sorte Muld og gule Leer.
Nu synker Kisten, Rebet op man trækker,
    Nu dækker
Ham Jord, han seer ei Lyset meer,
Før hist paa Dommedag, naar Englen kommer,
At kalde ham fra Graven for sin Dommer.

Ved skumle Beenhuus, hvor man Knokler giemte,
    Jeg glemte
Min Frygt, og saae nysgierrigt ind:
Mon ei de brune Been vil sig bevæge,
    Og lege
Som Skelet i Maaneskin,
Og dandse for mig i de hvide Straaler,
Og klapre med de tørre Hofteskaaler?

Naar da den mindste Vind i Gravens Buske
    Mon ruske,
Jeg foer, forfærdet som en Muus,
Afsted, hen over Kirkegaardens Høie.
    Mit Øie
Var blindt af Phantasiens Ruus.
Den fæle Døde fulgte mig paa Gaden;
Liigskiorten klinet var til Skulderpladen.

Bort, fæle Syn! – Og dog, de bange Dage
    Tilbage
Jeg ønsker mig som Ældre tidt.
Som Barn for meget Eventyrets Rygter
    Man frygter;
Som Ældre frygter man for lidt.
Kun Nattens Mørke viser os de Stierner,
Som Lyset slukker, og som Dagen fierner.

Nu kommer Englen heller ei med Vinger,
    Og bringer
Om Julen, hvad min Sjæl attraaer,
Og svinger sig fra Stiernehimmel-Buen
    Til Stuen,
Hvor blanke Fad paa Bordet staaer;
Og ringer, mens paa Knæ i næste Kammer
Jeg synger Psalmer, Evangeliet stammer.

Dog jo! han kommer. Aldrig Englen svigter
    Sin Digter.
I mine Børn som Barn endnu
Jeg glæder mig ved Juletræets Have,
    Dets Gave;
Med mine Børn jeg føler Gru,
Naar jeg fortæller dem om Trolde stygge.
End har mit Liv sit Solskin og sin Skygge.
</body>
</poem>

</workbody>
</kalliopework>

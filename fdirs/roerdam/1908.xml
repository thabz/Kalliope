<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1908" author="roerdam" status="complete" type="poetry">
<workhead>
   <title>Under åben Himmel</title>
   <year>1908</year>
   <notes>
        <note>Teksten følger Valdemar Rørdam: <i>Under åben Himmel</i>, Gyldendalske Boghandel, Nordisk Forlag, Kbh., 1908.</note>
   </notes>
   <pictures>
       <picture type="titlepage" src="1908-p1.jpg">Titelbladet til <i>Under åben Himmel</i> (1908) lyder ,,Valdemar Rørdam / Under åben Himmel // Gyldendalske Boghandel / Nordisk Forlag / København og Kristania / 1908''.</picture>
   </pictures>
   <source facsimile="11540800397C_color" facsimile-pages-num="162" facsimile-pages-offset="8">Valdemar Rørdam: <i>Under åben Himmel</i>, Gyldendalske Boghandel, Nordisk Forlag, Kbh., 1908.</source>
   <quality>korrektur1,korrektur2,side,side</quality>
</workhead>
<workbody>

<poem id="roerdam2018031501">
<head>
    <title>Mit Bo -</title>
    <toctitle>Mit Bo</toctitle>
    <firstline>Mit Bo har jeg bygt</firstline>
    <source pages="7-8"/>
    <quality>korrektur1,korrektur2,side,side</quality>
</head>
<body>
    Mit Bo har jeg bygt
        ved den brusende Sø,
paa den yderste Brink står Huset.
    Høst, Vinter og Vår
        blæser bort under Ø —
    Fugledun — Snefnug — flyvende Frø
Hør Havet dernede, hør Bruset!

    Langt lyser ved Nat
        over skummende Strand
heroppe min Arbejdslampe.
    I Baalet med alt,
        hvad jeg kæmpende kan,
    for eet uforgængeligt Radiumsgran ...
Hør Havet, hør Bølgerne stampe!

    Min Elskedes Smil
        er det første, jeg ser,
gennem Sol fra den åbne Rude,
    og Børnene ler,
        ja, de ligger og ler —
    mit Hjerte, hvad vilde du attrå mer? -
Men Søen, den suser derude!

    Jeg hører det her
        ved mit Arbejdsbord —
paa den yderste Brink står Huset -
    jeg hører det Brus
        bag min Elskedes Ord
    og bagved Børnenes Latterkor.
Hør Havet derude, hør Bruset!S
</body>
</poem>

<poem id="roerdam2018031502">
<head>
    <title>Jægerliv</title>
    <firstline>Nej, du. Jeg misunder dig ikke</firstline>
    <source pages="9-14"/>
    <keywords>blicher</keywords>
    <quality>korrektur1,korrektur2,side,side</quality>
</head>
<body>
Nej, du. Jeg misunder dig ikke.
    Enhver fik i Livet sin Lod.
Selv du, o sejrrige, kender vel Sorg,
    selv dig stak stundom en Brod.
Og jeg, som hverken fik Mønt
    eller Magt over Riger og Byer,
vandt Fostbroderskab med den farende Blæst
    og med de skinnende Skyer.

Så luftigt? Ja, så luftigt.
    Af Muld end ikke det Mål,
som følger mig til mit Skrabejern
    i Skjul mellem Hæl og Sål.
Men Jorden — ja, den bærer mig dog,
    og jeg fik Lov til at drysse
omkring gennem Mark og Skov
    og Krat med mig selv og min Bøsse.

Jeg har mine ældgamle Støvler,
    de kender kun mig her på Kloden;
vel indsmurte glinser de venligt
    og slutter så trofast om Foden.
Den Flik dær dækker en Flænge:
    Jeg trådte en Ræv på dens Hals;
den bed mig. Det var min første Ræv.
    De Støvler er ikke tilfals.

Og Bøssen, min prægtige Suhler-Dublet,
    mit eneste kostbare Eje!
Den nynner sin Sang i mit Øre
    langs Markhegn og sølede Veje:
»Vær rolig, du jagede Jæger,
    endnu er din Kraft ikke brudt.
Og sker det — nuvel, du fortjener
    ialtfald et ærligt Skud Krudt.«

Det gir en forunderlig Frihed
    at gå fuldt væbnet dær
med Døden over sin Skulder:
    Pas på, kom mig ikke for nær!
Er du min Ven? Eller Fjende?
    Du hørte den Stålfjeder knække!
Nu ser vi på langs ad det blinkende Løb ...
    to Skud, det er nok til os begge.

Snildt glider den ind i sit Kammer,
    den fastladte glatte Patron.
Jeg elsker Lukningens lette Smæld
    og den voldsomme Explosion.
Den Spændkraft i mit eget Sind,
    af Stålbånd trangt omsluttet,
får ligesom Luft og Lindring
    i hver ny Sprængning af Krudtet.

Vi leger det kun, vi leger:
    Dær skød jeg et skamfuldt Minde,
dær skød jeg den usle Bekymring ihjel,
    og Lykken fra Himlens Tinde!
Knald i Knald, og Fald i Fald,
    og hurtig ladt påny.
Tiro! Dær skød jeg min Ungdom ned
    af den fjernt bortsejlende Sky.

Du ser til min luvslidte Jagtdragt,
    plettet af Blod og Rust?
Den tåler en Rift og et Regnskyl,
    det er sådan, jeg ønsker den just.
Jeg står som en Risbøg med jordslået Løv,
    en Bul med Svamp i Barken;
jeg ligger og ligner et Rugneg,
    som Folkene glemte på Marken.

Når Stjernerne blegner mod Daggry,
    og Vinden står op med et Suk,
lister jeg gennem Siv og Torn
    på Skud af den lydhøre Buk;
og jeg spejder i Tusmørkets Eventyrdis,
    når Solen ringes til Hvile,
fra Prambunden, vuggende kystlangs,
    efter Ændernes hvinende Kile.

Når duggede Stubmarker blinker
    i høstligt Solskin om Hunden,
smælder mit Skud til de svirrende Høns;
    Genlyd gjalder i Lunden.
Og ligger i Månelys tindrende Sne
    under Sølvskyers luftige Svæv,
står jeg vel under en Hegns-Pil
    og skyder med Riflen en Ræv.

Det Vildt, jeg skyder, er andres.
    Og dog, der er nok, som er mit:
Bukkens ru Glam, og dens knejsende Spring,
    og Spejlets fjernt vuggende Hvidt;
Regnspovens Fløjt i den dugblide Nat,
    Ravns Råb gennem Skov, så det runger;
og Hunrævens Leg foran Graven
    med de smidige Unger.

Selv her i det dyrkede Danmark
    henkaster de fri Dyrs Spor
i det duggede Græs, i det visne Løv
    og i Markernes muldsorte Jord
med lunefuldt skiftende Lønskrift
    den Lov, som alt Levende lyder.
Jeg brødløse Broder af Blicher,
    den er det, jeg elsker og tyder.

Og ser jeg en Dag slet intet
    af vinget og firføddet Vildt,
det er opløst i Luft eller sunket i Jord -
    tro ikke, den Dag er spildt!
En Skovmus piber, dær smuttede den,
    så rapt som Skyggen af en Svale,
og Solsorten fløjter og skingrer
    igennem de kratgule Dale.

Det synger og ler i mit Hjerte,
    når Solsorten skingrer og fløjter;
mit Sind, det gror med den grønne Rug
    på Hovmarkens bugede Højder;
og Blæsten stryger min svedige Hud
    med sin Friskhed af Bølger og Strand
jovist er der dejligt i Danmark,
    i Blæstens og Skyernes Land.

Det er et uendeligt strømmende Væld
    af Skabningens Liv, der kvæger
Ens Sanser og Ens Hjerte,
    så sandt man rigtig er Jæger.
Hvad aner vel du, som lever og dør
    i en Kløft mellem Mur og Mur,
om Menneskets Fryd ved at favne
    sit Ophav, den frie Natur?

Det Favntag brister aldrig,
    om end det skifter Form.
Jeg ligger tidt på den stille Jord
    og lytter til Luftens Storm,
og tænker på Timen, der kommer engang,
    og på mine faldne Fædre.
Jeg klapper den kølige Plovmuld ...
    hvad skulde jeg ønske mig bedre?
</body>
</poem>

<poem id="roerdam2018031503">
<head>
    <title>Oculi</title>
    <firstline>Oculi. Så kommer de</firstline>
    <source pages="15-21"/>
    <quality>korrektur1,korrektur2,side,side</quality>
</head>
<body>
»<w>Oculi.</w> Så kommer de.« —
    Måske der idag er Snepper.
Gled Skyggen af en Fugl forbi
tyst henover den grønne Sti
    og Løvets gule Tæpper?

En Krage kun, der svipped op.
Den sidder nu i Pilens Top
    og slår med Vingen og skræpper.

Men drukken er den af dristig Vår.
Og der er Solskin, hvor du går.
    Hvad er nu det, der rasler?
Se, ved Sankt Hubert, Hunden står
    imellem de raklede Hasler!

»Avance!« — Nej, tænkte jeg ikke nok.
Fasan. En mægtig gammel Kok.
    Hør ham, hvor han kan gale!
Han stiger som et Strålesyn
af Kobberglød og Purpurlyn
højt over Skovens brune Bryn.
Bi kun, han bliver nok på Fyn,
    ham får vi nok i Tale.

Men nu i Marts, hvem gider nu?
Dette velsignede Solskin, Du,
    det Solskin kan vi lide!
Man kan nu sige, hvad man vil,
men det er sødt at være til,
    sådan ved Forårstide,
og vandre i det gyldne Skær
af Våren mellem de nøgne Træer,
de står så skinnende stille dær,
    de står så skælvende blide.

Igennem Skovens høje Hus
går fjernt som et Forventningsbrus
    en syngende Lokketone.
Og se, dær træder ved Egens Rod
i fugtig Muld med den spæde Fod
    en lille hvid Anemone.

Hallo, hallo i den lyse Lund
    med Bøssen frydelig skuldret ...
Svarte, Svarte! Hinter, Hund!
    »Hvad fejler Du, er Du kulret?
Allez, men småt, småt, småt, min Ven!« —
    Og Jægeren falder i Tanker,
og går med glødende Kind igen,
    og lytter når Spætten banker.

Skovmærkeduft? Nej, en Douglasgran.
    Dær står den grøn og lyser.
En lille Kvist kan nok gå an;
se her, med Neglen trykker man
den Kirtel i dens Bark, sådan,
    så snuser man op, og nyser!

En krydret Olies fine Sprøjt
    kildred i Næseboret.
    Du nøs så højt,
at Stæren standsede sit Fløjt,
    og Svarte tabte Sporet.

Men Skidt med Jagt og Jægerplan!
Vi fløjter selv med den gamle Pan
    en vårberuset Vise
om disse grønne Højdedrag
og Bundgarn-Sætternes Rambuk-Slag
fra det blege Bælt i den blanke Dag
    med fjerlet blånende Brise.

Her ude mærker straks din Kind,
    at Luften bliver en anden.
Det er for lidt at kalde Vind,
det blæser ikke, det trækker ind
    med østlig Kulde fra Stranden.

Men Du får Varme af din Gang,
    hvert Flyt af Støvlerne svupper
og Lærken triller sin blide Sang
for første Gang, for første Gang,
i den lyse Luft over Hegn og Vang
    og Pilens blinkende Dupper.

Og Jordens Lugt er frisk og ram,
og Ænder' letter af Grøft og Dam,
    og Agerhønsene skriger
    langs alle Hegn og Diger.
Dær løber en på Bakkens Kam! —
Og se den Hare, se, hvor tam,
    den stanser, hvor Marken stiger.
Fru Morten har nok flere med,
    det tynger, og det dæmper.
    Jump trygt afsted!
Idag gør ingen Dig Fortræd.
    På Gensyn — i September!

Idag gir næppe Sneppeskud,
så venter vi til næste Bud,
    vi venter på <w>Lætare</w>,
en Nat med Søndenvind og Slud,
    så kommer de nok i Skare,
så hører vi i den mørke Nat
    de trækkende Langnæbs Piben,
så kaster de sig i Hegn og Krat,
så får vi Bøssen bedre fat.
    Idag må vi nøjes med Viben.

Den trækker endnu højt omkring
på runde Vinger i rappe Sving,
og tænker på næsten ingenting,
    men vender dog Nakken og spejder.
Vi hører nok om føje Tid
dens buldrende Flugt i huslig Flid
    og tueskærmende Fejder.

Hid, min Hund, og Jæger, duk!
    Dær står de så minsandten.
Midt i Rugen en seksenders Buk,
    og Råerne græsser ved Kanten.

Vel, hurtig ladt med tre og to,
    og Hunden hårdt vist hinter.
Dit Hjerte klapper. Kløgt og Ro!
Vi binder Svarte ved den Bro;
en Råbuk hører Græsset gro
    og spotter kun Fart og Finter,
men snildt og sagte sejrer tit.
    Nu løber vi rundt om Bakken:
    Han står forbistret frit.
Op imod Vinden, Skridt for Skridt,
    hver Gang han sænker Nakken.

En Krage gør ærbødigt Bugt
og skriger hæsligt på sin Flugt,
    og Bukken spidser Øret.
Han ser Dig — gør et Sæt derved —
Du står som Stolpen af et Led,
    til Anklerne i Pløret.

Så kigger han efter de andre to;
de græsser Rugen i Fred og Ro.
Han står et helt Minut, står to
    og stirrer Dig ind i Øjet.
Han står på Spring, med Kalveknæ.
Du er en Pæl, Du er et Træ,
    den Krage har nok løjet.

Han føler sig tilsidst hel tryg.
Der bider »noget« på hans Ryg,
    nu kradser han sig med Kloven
af højre Bagløb flot derop —
gør så tre, fire lette Hop
    ad Dig til, bort fra Skoven —
og falder i det fjerde Sæt,
forendt i Knaldet, med et Spjæt.
    Da mørkner det sort foroven,
en Hagelbyge trækker op.

Alt danser over Bakkens Top
    de hvide Hagl i Rugen;
nu pisker de din Ryg, din Fod,
de smelter rødt i Bukkens Blod
    og bunker sig under Bugen.

Vel. Det sæder et Jævndøgns-Sind,
    der sent kun lader sig tøjre:
Vinteren slår din venstre Kind,
    mens Foråret kysser den højre.

    Mens Foråret kysser den højre.
</body>
</poem>

<poem id="roerdam2018031504">
<head>
    <title>Langesand</title>
    <firstline>Lavt henruller over Bæltets Blåning</firstline>
    <source pages="22-25"/>
    <quality>korrektur1,korrektur2,side,side</quality>
</head>
<body>
Lavt henruller over Bæltets Blåning
de små skarpe Bølgers mørke Skygger —
    lavt, som dine Dage ruller,
    hver med Skygge på sin Skulder,
altid ny, og altid ens igen,
    lavt og ligegyldigt hen.

Ensom henslængt i den våde Tangvold
ser du Motorbådens Master synke.
    Hør det Syd af dens Propeller,
    hør dens Stempel, hvor det smælder!
    Hvert Sekund står alt på Spil.
Hvad mon selv du har dit Hjerte til?

Hvorfor? Hvorhen? Her er Verdens Midtpunkt, <!-- Indryking fordoblet i denne strofe -->
denne Sandgrund i de stride Strømme.
    Herhen blæser alle Vinde,
    Hid kan alle Fugle finde,
Blæst og Trækfugl i dit eget Sind
    stanser her, og søger ind.

Kom fra Rusland dette hvasse Vindstrøg?
Kom fra Korsika hin lune Stribe?
    Blæste fra din Barndoms Have
    langs med Kæres grønne Grave
denne Brise, der så køligt-blød
    hilser dig fra Drøm og Død?

Kom fra Siljan, kom fra Sulitjelma
disse Bølger, der med Brusen brister?
    Blanded sig i dem hin lille
    birkeskjulte Hjemstavnskilde,
    der i skyhvid solblå Strøm
længst løb fra dig med din Ungdoms Drøm?

Derfor elsker du at hviles ensom
med et Havdyb mellem dig og Verden:
    Da kan dine Tanker vandre
    uden Hindring med hverandre,
Blæst og Trækfugl i dit eget Sind
    spejder, daler, søger ind.

Langvejs ude løfter, sig et Sejlbjerg
bag en Dampers mønjerøde Jernskrog.
    Lad dem komme, lad dem drage,
    hver med sin Last Løgn og Plage:
    Søen ruller blå påny,
Blæsten vifter med en slørlet Sky.

Revlen skelnes på den hvide Brådsø.
Bråd? Nej, tusend Edderfugles Hvidhed.
    Se, de løfter deres Vinger,
    pisker Søen, så det klinger,
stiger med et Styrt af Skum og Sprøjt,
    svinger langt, og svæver højt.

Trækker deres Flugt som ved en Trolddom
Bølger efter sig på Fuglevinger?
    Nye Kiler, nye Klynger
    løfter sig, så Luften gynger,
    plasker atter ned i Skjul.
Hvad er Bølge snart, og hvad er Fugl?

Hvil kun udstrakt i din våde Tangvold
som en Sælhund, krøbet op af Dybet.
    Se, de svømmer nær til Stranden,
    hør, de snakker med hinanden,
dykker ned — og dukker op, som brast
    Bånd på Bunden, der holdt fast.

Bjergand, Troldand, Knortegås og Hvinand,
Skarv og Himmelhund med onde Øjne,
    hid kan alle Fugle finde,
    de såe Vintrens Nordlys skinne,
    de såe Is, som vi ser Vand,
før de suste til vor åbne Strand.

Se, dær gynger Edderfuglen snehvid,
kun med Nakken lysende smaragdgrøn,
    se, dær ror den under Vandet,
    som et Kongebarn, forbandet,
tryllebundet til den kolde Sø
    og til Flugt fra Ø til Ø.

Se den sorte Fløjlsand, hvor kulsort,
Øjenspjældet hvidt kun, som af Blindhed.
    Spørg, hvad Skæbne den har arvet.
    Bredt er Næbbet, blodigfarvet.
    Ser du, bag dens spiilte Fod
rødner Vandet som af udgydt Blod ...

Spørg dem, hvad de såe i Dybets Glaslys,
i den grønne, bølgeslagne Tangskov.
    Spørg dem, hvad de såe dernede! —
    Hvorfor har du Bøssen rede?
Skyd dog ikke paa de skønne Dyr,
    dræb ej Drøm og Eventyr!

Luftens Guldglans blegner efter Solfald,
Havet sortner om den hvide Sandgrund.
    Henstrakt på dens halve Måne
    ser du Rummets Afgrund blåne,
hører Tidens bristende Krystal
    gennem Bølgens Brus og Fald.
</body>
</poem>

<poem id="roerdam2018031505">
<head>
    <title>En Jægers Majmorgen</title>
    <firstline>Tilsengs gik sat en Samfundsborger</firstline>
    <source pages="26-34"/>
    <quality>korrektur1,korrektur2,side,side</quality>
</head>
<body>
I

Tilsengs gik sat en Samfundsborger,
hvis Ildhu Skat og Skyld og Sorger
om ej fik Has på, dog fik Ro på.
Op står, før Fanden selv får Sko på,
en Ungersvend, en Eventyrer,
hvis Hjerte spiller Luth og Lyre,
mens Trappen knager for hans Fjed
i Husets dybe Morgenfred.
Han fylder sine Lommer
med Rugbrødsrundtenommer;
han slænger Riflen over Ryggen
og lister gennem Gang og Køkken;
han lytter ved en lukket Dør,
som tyst han tit har åbnet før;
der anes kun et Åndedrag - -
Så står han ude i den årle Dag.


II

Den årle Dag, nej Gry,
det allerførste fjerne.
End rødmer knap en Sky,
end skinner blegt en Stjerne.

Svagt skvulper imod Stranden
de bitte, blanke Bølger,
der søvnigkælent dølger
deres Kinder hos hinanden.

Bag Forhæng og Gardiner
blunder Hus ved Hus.
Under hans Fodsål hviner
Gangstiens skarpe Grus.

Men Dør forbi, Hus forbi,
snart er han ganske i det Fri
og går langs grønne Grøfter,
hvor Pindsvin snøfter.
Og hør, o hør
det Vandkluk i et Dræningsrør!


III

Det lysner, nu er Dagen nær.
Der anes kun et Rosenskær
på Diget og på Marken dær.
Alt er så blødt og blidt og gråt,
så ensomt stille, dugget vådt,
men Solen bare venter med at skinne.
O, liflige Forventningsstund
for Vang og Lund
og Fugl og Vind,
og for et ensomt Jægersind
at høre klare Væld så klangfuldt rinde.
Den høje Mark, han nu har nået,
er harvet fint og forårssået,
og tromlet. Over den brune Muld
ligger en dæmpet Glans af Guld.
Det er, som rødmede Jordens Bryst
og løftede sig i et Suk af Lyst.
Og han, den unge Mand, dær går,
med glade, blå Øjne og gråsprængt Hår,
han sætter Foden så varlig til,
som trådte han i et Strengespil.
Det klinger klart og blidt
for hvert nyt, varligt Skridt.
Måske kun Kildevæld
i Græs langs Høj og Hæld.
Måske en blysom Fuglerøst.
Måske der sitrer i hans eget Bryst
med glasklar Lyd
af Morgenfryd
et Spil af fine Strenge,
som nu har tiet længe.


IV

Se Rugen dær bag Hegnet,
så våd, som havde det regnet,
så rig og grøn, så tyk og blød,
som var der aldrig Vinternød.
Og hej og hop,
dær stak to lange Øren op!
Nu tror den lille Hare
på Fred og ingen Fare. —
Man liste sig behænde,
så kan man komme nær,
så lærer man at kende
den muntre Hares Færd. —
I Vinternattens Måneskin
forsamles de og farer
i Syvspring og med Dansetrin
iblandt hverandre ud og ind
i Rækker og i Skarer.
Og deres Skygger danser med,
så tyst, så let, så langt afsted,
som såe man Drømme glide
på Sne ved Midnatstide. —
Et Blink af Sol,
en Martsviol,
så er den Vinterleg forbi,
så ser man over Vej og Sti
den tykke Ramler rende,
som gjaldt det Verdens Ende,
forpjusket, fuld af Stænk og Støv,
med Snuden i det visne Løv.
Dens Øjne glor
i blodskudt Brand,
den løber blindt på Hund og Mand,
den sanser kun et Sætterspor.
Og Jægeren blinker til Hunden
og ler. Hvorfor ler han i Grunden?


V

Der jumper nu den Mis
gemytlig gennem Rugen;
hvidt glimter Blommens Blis.
Så sidder den med Et
rankt rejst og lytter lidt —
og lægger sig på Bugen,
brunt buklet, som et Muldskud, tryg,
og gnaver løs forslugen
med iltre Rusk og Ryk,
til pludselig den hopper op
et baglæns Hop
med Øjnene mod Himlen
i en lyksalig Svimlen
som om den barnligt glad
sa Tak for al den gode Mad.
Så pukler den sig atter ned
og æder væk
med god Samvittighed. —


VI

Men — det veed Dianas Venner,
ind i Skoven foran Bukken
træder kun dens egen Aande
i det årle Gry.
Altfor længe har han drevet.
Se, hvor lyst det nu er blevet!
Op af Dalens grønne Kløver
damper Duggen som en Sky.
Og idet han just vil stige
spejdende til Stenten
i det gamle Gråstensdige,
ser han dem på Skrænten.
Slanke Letpåtåer,
lysebrune Råer
vandrer græssende foran.
Bagest holder Bukken Vagt,
op mod Vinden vejrer han,
se, med Nakken fremadstrakt.
Knælende bag Stenten løfter
Skytten Riflen mod sin Skulder.
Ak, en Småsten ruller,
Bukken snøfter,
knejser, stamper, gør omkring
til et otte Alens Spring.
Over Hegn og Grøfter
vipper et og vipper fem
hvide Spejl mod Skoven.
Så kan Jægeren gå frem
og ta Mål af Kloven. —


VII

Gyldne Knopspyd blinker oppe
i de klare Bøgetoppe;
ned omkring de lysgrå Stammer
svæver nyudsprungne Grene;
Løvet lyser grønt, som Flammer,
gnistrer grønt, som Ædelstene.
Alt er Lys og Lyd.
Solsortfløjt og Drosseltoner
regner fra de høje Kroner
som en evig Regn af Fryd. —
Høge skriger, Skader skræpper;
deres Skygger ser man glide
på den tykke Skovbunds Tæpper,
hvor i Grønt sig sammenslynger
stjærnehvide
Anemoner, gule Klynger
Primula, med skyggeblide
næsten eventyrligt store
hvide og lilla Lærkesporer. —
Og det smutter og det rasler
mellem Krattets Hyld og Hasler,
mellem Pilens Blomsterduske
og i grønne Buske:
Guldspurv, Rødkælk og Musvit
kvidrer, triller, fint og blidt,
hver sin Løndom, hver sin Fryd.
Alt er Lys og Lyd;
Solsortfløjt og Drosseltoner
regner fra de høje Kroner.


VIII

Mærk, hvor frisk det dufter,
når en Brise lufter
Birkemosens Løv!
Langsmed alle Stier
brummer Humlebier,
brogede af Blomsterstøv.
Men en Jæger, men en Jæger
holder altid Vagt,
selv mens alle Sanser kvæger
sig ved Skovens Urskovspragt.
I det Nu han skimter
mellem Stammer, gennem Krat
noget hvidt, som glimter:
Riflen fat!
Det er Spejlet af en Rå;
hvor mon Bukken nu kan stå?
Lydløst må man liste
mellem Løv og Kviste,
føle med sin Fod,
om en Gren vil briste
eller stå imod.
Av, der sprang de alle fem!
Så til næste Tykning frem.
Gennem Risbøg, gennem Graner
sporer man de rappe Dyr,
spejder, lytter, aner;
det er Jagtens Eventyr.
Se, hvor snildt de slanke Snekker
sammen skifter Kurs og følger
vippende hverandres Kølvand
gennem Løvets grønne Bølger!
Men det hvide Spejls Lanterne
røber Flugten for en Fjende,
som kan fælde fra det fjerne,
og som veed at finde.
I den bløde Jord
blev en Blomst trådt ned,
prentet står, hvor Grøften skred,
Bukkens brede Spor.
Og det ender, som det skal,
Knald og Fald.
Over Egens Rod
randt det røde Blod.


IX

Og Jægeren hviler
i Græsset og smiler
med underligt Sind.
Han jog ikke Hjort, han jog ikke Hind,
der er ikke Blod på hans skarpe Kniv.

Se, kranset hvidt med Anemoner
udstrækker hun sit grønne Liv
til Favntag under Droslens Toner ...
</body>
</poem>

<poem id="roerdam2018031506">
<head>
    <title>Vagtelkongen</title>
    <firstline>Skaldepande, Dobbelthage</firstline>
    <source pages="35-38"/>
    <quality>korrektur1,korrektur2,side,side</quality>
</head>
<body>
Skaldepande, Dobbelthage,
mindes du de tabte Dage,
    er det dem, du tænker på,
        nu, mens Duggen falder,
    og i Markens høje Strå
        Vagtelkongen kalder?

Urørt venter Whisky-Glasset,
Bock-Cigaren bliver passet
    med et halvt mekanisk Drag
        Se, hans Hænder dirrer.
    Dulgt i Øjets Tågelag
        står en Sjæl og stirrer ...

... Solen synker, Bier summer,
Tyrene på Marken brummer.
    Nu er Søstrene iseng,
        men i Blomstertæpper
    spanker stolt en tiårs Dreng.
        Vagtelkongen skræpper.

Se dog, hvor han løber, Drengen,
over Marken, ned i Engen.
    Duggen stænker. Saligt ør
        ser han, hvor de funkler
    under Græssets brune Slør,
        Bellis og Ranunkler.

Det er Fuglen, han vil fange,
Fuglen fra de grønne Vange,
    denne løndomsfulde Fugl.
        Alle har vel hørt den:
    Hvem har fundet Fuglens Skjul,
        hvem har set og rørt den?

Og han løber, og han jager,
gennem Hør og Senneps-Ager,
    gennem Kløver, gennem Korn.
        Lavt på Himlens Bue
    står det lille Måne-Horn
        i sin hvide Lue.

Men i Spring, så Blodet koger,
kløver han de hvide Tåger,
    tror sig altid ganske nær,
        hører hele Tiden
    Fuglens Latter, her og dær,
        foran og ved Siden.

Længe stansed han og lytted,
stønnende, med Næven knyttet.
    Flammer skvulper i hans Blod.
        Hør! Dær var den atter!
    Fra en Græstot for hans Fod
        lød en sagte Latter.

Og han kaster sig på Tuen,
klamrer over den med Huen,
    griber ind — i Græs og Muld!
        O, han kunde skrige!
    Fuglens Latter, løndomsfuld,
        ler bag næste Dige.

Det er ingen Fugls, de Toner!
Øjentrøst og Trevlekroner,
    alle Blomster, som er til,
        nynner spædt og skratter.
    Det er Somrens Lokkespil,
        det er Jordens Latter!

Og han trasker træt mod Hjemmet,
ser det halvt som noget fremmed,
    anende for første Gang
        Livets Elverriger,
    der med Latter og med Sang
        lokker En — og viger.

Siden? Alting blev det samme.
Lystig Jagt, og hjem med Skamme.
    Latter, Spot og Lokkeråb,
        Smil og milde Blikke,
    spildte Kræfter, skuffet Håb:
        Fuglen — var der ikke.

Nu, så trøster man sig. Glasset
og Cigaren får man passet,
    slider Livet Dag for Dag,
        sløvet i sin Smerte.
    Under Fedmens tykke Lag
        banker tungt Ens Hjerte.

Skaldepande, Dobbelthage,
var det alt, som blev tilbage?
    Ti med det, du tænker på,
        nu mens Duggen falder!
    Mægtig dufter Blomst og Strå,
        Vagtelkongen kalder.
</body>
</poem>

<poem id="roerdam2018031507">
<head>
    <title>Med Laves i Motorbåd</title>
    <firstline>Vågner du en Morgen og er træt fra igår</firstline>
    <source pages="39-44"/>
    <quality>korrektur1,korrektur2,side,side</quality>
</head>
<body>
Vågner du en Morgen og er træt fra igår,
mødig af at brydes med ublide Kår,
hjertesyg af Striden med de slimede Dyr,
Lumpenhed, der suger, og Løgnen, der spyer
    Træk i den islandske Trøje!
    stamp dine Transtøvler på!
Laves ligger færdig, hør Motoren slå.
    Bag Molen går Bølgernes Høje.

Rasmus hugger hjemtil for Storsejl og Fok,
prajer Jer i Farten, af Fisk er der nok,
Smilende ved Fangsten og Nærkigget hjem
synker han i Bølgen, hvis Vold skyller frem —
    løftes påny af den næste:
    Dær ser I ham stvrende stå,
bulet som en Tøjbylt, med Bælgvanter på,
    og tampe de fire Lag Veste.

Så blev I alene med Himmel og Sø,
Du og Laves Fisker fra Avernak-Ø.
Hvilende med Bøssen på Maskinrummets Ruf,
rystet i din Rygrad af taktfaste Puf,
    løftet og sænket i Højde
    med Skipperens sorte Kasket,
gynger du i Søen på et to Tommers Bræt
    og giver Dig glad til at fløjte.

Fare med en Fisker er fri Mands Færd,
ingenting der lugter af Tryksværte her,
ingen skidden Humbug med Sag og Parti,
bare, når det kniber, tag fat og hæng i!
    Lå der en Røgsky af Løgne
    hist inde om Stæder og Land.
her står du og Laves, som Mand står mod Mand,
    og Laves har ærlige Øjne.

Vide har han faret på Bølgernes Vej,
kysset i Tokio og drukket i Shanghaj,
knejpet med Alverdens forunderligt Folk,
her fik han Opium, og dær fik han Dolk,
    indtil han, ked af det Væsen,
    tog Hyre mod Svendborg Havn —
ligger nu og jagter, for Morskab og Gavn,
    og fisker sin Torsk under Vræsen.

Slægten førte Sladder på Avernak-Ø,
Strømmen her i Bæltet sætter stoltere Sø,
Sprogø-Fyret blinker til Lampen på hans Bord,
Fugletrækket fløjter mod Syd og mod Nord.
    Lunt under Skov ligger Huset
    med Bindingsværks rødhvide Tavl.
Stilner det en Aften, han står ved dets Gavl,
    så hører han Dampfærgebruset.

Konen er fra Lyø; de Unger, hun får,
skinner allesammen af guldkruset Hår,
Tåen ud af Sokken og ferskenrød Kind
tumler de på Kysten for Bølger og Vind.
    Selv sidder helst hun i Varmen
    og drømmer — med Øjet på Klem:
Maden skal dog stå der, når Laves kommer hjem!
    Og Kikkerten ligger i Karmen.

Kaktus og Lakøjer og Zwibler i Glas,
Laves er i Hjemmet hel prægtig tilpas,
kæler for sin Kone og slås med de Små,
alt hvad de kan ønske, det tænker han på.
    Dog fra sin Ægtesengs Pude,
    løfter han Nakken ved Nat:
Vinden har nok vendt sig, det rusker så brat! —
    Hans Verden, den bølger derude.

Ingen kender Skyens og Bølgernes Skrift,
ingen kender Fiskens og Trækfuglens Drift,
ingen heller skyder og fisker under Fyn
nær som netop Laves med de buskede Bryn.
    Snart er i Nyborg hans Kvase,
    og snart i Korsør eller Kiel.
Fritter man om Fangsten, så får man et Smil;
    Lidt blev der til Konen at brase.

Dette var den Visdom, han fandt, hvor han foer:
Færre Folk fornærmes af usagte Ord;
ærlig er besværlig, hvor Løgn råder Land,
enlig hedder renlig og bedst for en Mand.
    Andre må rives om Resten,
    men Laves er selv sin Kaptajn,
damper så det stamper gennem Solskin og Regn
    og blæser ad Strømmen og Blæsten.

Ene med en Kending, til hvem han sætter Lid,
taler han fortrolig om sin Langfarts Tid,
Kinapiger danser for Russer og Malay,
Stillehavet skvulper mod den stensatte Kaj ...
    Krølskægget, svedig og sværtet
    med hvasøjet Spejd over Bælt:
Kender du ham ikke, den vidfame Helt,
    af Havsaltet hærget og hærdet?

Sejlede der Fugle for dit søvante Blik,
løftet af en Bølge? De sank, da den gik.
Lige bagved Bøjen, der på Spøgelsevis
bukker sig og nikker i sin Skjorte af Is.
    Se nu, det løfter dem atter,
    de spejder fra Brændingens Kam,
strækker sig og letter. Å, det var en Skam.
    Så skyd dog! — Den yderste dratter.

Knælende på Rælingen med Fangnettet i
fisker du Havlitten i Floddet forbi,
dukker dig forude med færdigt Gevær,
Laves bare blinker, se her, og se dær:
    Ænder, der står op og basker,
    og Ænder, der trækker i Trop; 
falde eller luve, og Fugl fisket op,
    Dampsmældene, Søen der plasker.

Strømmen er nok kæntret, langs Ræling og Spryd
følger alle Bølger med langstrakt Syd,
løfter eller sænker i magtfuldt Sug,
svulmer efter Båden som et Uhyres Bug.
    Underligt nede i Rummet
    at se, gennem Tankernes Slør,
Kedlen, hvor den ryster, og de glødende Rør.
    Sprang eet, såe du Dybet og Skummet.

Andre såe det nylig; de sejled og sang,
sidder nu dernede mellem Søgræs og Tang.
Laves ler alvorlig: kan ske for enhver,
fare med en Fisker er fri Mands Færd.
    Døden vil Dårerne glemme;
    vi sejler den sydende Sø,
fisker eller jager, og veed, vi skal dø,
    og lever det Hjertet kan nemme.
</body>
</poem>

<poem id="roerdam2018031508">
<head>
    <title>Skud i Skoven</title>
    <firstline>Der faldt et Skud i Skoven</firstline>
    <source pages="45-53"/>
    <quality>korrektur1,korrektur2,side,side</quality>
</head>
<body>
I

Der faldt et Skud i Skoven.
            De store tunge Træer
står som før og svajer
            i Blæst og Måneskær.

Det rasler gennem Krattet.
            Noget nærmer sig i Spring.
Tys! — Kun Blæsten suser,
            Løvet vender sig omkring.

Igen! <w>To</w> Skud! Det skralder —
            Det <w>var</w> en Mand der krøb
op langs med Hasselhegnet
            og rejste sig og løb,
forsvandt bag hvide Stammer
            i Dis og Tågesvøb.
I Månestrålen blinkede
            hans Bøsse, da han sprang.
Tiivit! skriger Uglen
            i den dugvåde Vang.


II

Niels Jæger står ved Daggry
            bag Diget i sin Skov
og spejder ned mod Huset,
            hvor Las Løber længe sov.
På Gavlen ud mod Vejen
            hænger en opbrækket Buk.
Han skyder sin Kikkert sammen
            og vender sig med et Suk.

Og på Hjemvejen finder han ,
            i Mosen, hvor den stod,
den gamle Rå, der ligger
            og sparker i sit Blod.
Lammet flygter brægende
            ved Lyden af hans Fjed.
Det halter. Det er Skovens,
            og det er Vildtets Fred!

Bestandig Skud om Natten,
            og bestandig samme Spor.
Om Dagen går den Vildttyv
            forbi hans Hus, og glor!

En Vissenpirt, en Skrædersvend,
            med grågult, mølædt Skæg,
fejge, vandblå Øjne,
            hvid i Fjæset som en Væg,
            hverken Arm eller Læg —
men han smutter som en Ilder,
            han springer som en Hjort:
Syv Mand var nylig efter ham,
            endda slap han bort!

Las <w>Løber</w>, jo det passer.
            Kun Benene har han brugt,
har aldrig skudt en Buk i Spring
            eller en Fasan i Flugt.
Han stjæler kun, og slagter,
            ved alslags Lumskerier,
som en ærlig Mand foragter.

I måneklare Nætter
            lister han sig over
i Birkene og i Granerne,
            hvor Fasanerne sidder og sover
og spidder dem dær på Grenene,
            med sit dobbelthagede Spyd,
            så de dratter uden en Lyd.

Og i den mørke Høstnat
            lusker han om lig Fanden
med sin Cyklelygte bundet
            som et gloende Øje i Panden.
Da stanser de troskyldige Dyr
            i Græsningen på den grønne Vold
            og stirrer på den Trold.
Han skyder dem for Bladet
            på sex Fods Hold.
Og Bukken hænger næste Dag,
            stukket ud som et Flag,
og dingler på hans Husgavl
            under det rottehullede Tag.

Og lad endda så gå
            med det Vildt, som kommer til Gavn,
det han spiser, det han sælger,
            sender med Toget til København.
Men over tyve Råer
            er nu, imens de fredes,
fundet rådnede rundt i Skoven
            eller skamskudt som den her!
En Jæger må vel vredes
            over så slyngelagtig Færd.


III

I måneklare Nætter
            og i Natteregn og Rusk,
det lister gennem Skoven,
            det pusler i hver Busk.
Lygter skinner og forsvinder,
Skud skralder, Jægerfløjter
            gir skingrende Signal
mellem de kratgroede Højder
            og den åbne grønne Dal.
Og Kornet står i Traver,
            den Sommer trak forbi.
Las Løber går endnu
            til sin Hytte frank og fri.

Til Høstgildet svinger han
            i Bondebyens Kro
sin Kone, lille Birte,
            og lar Pigerne glo
på hendes røde Strømper
            og lakerede Sko.
            Men de går Klokken to.
De snakker henad Vejen,
            det er Måneskin og klart.
Helst var Birte blevet,
            nu dansede de så rart.
Men Las vil ud i Skoven.
            Hun klynger sig til hans Arm.
»Du er altid så forvoven!«


IV

Las Løber lytter længe.
            Forstummet er Skuddets Gjald.
Man hører kun fra Kronerne
            de visne Blades Fald.
For hans Fod spjætter Bukken
            i det sidste Dødens Gys.
I de store stive Øjne
            står Månens blanke Lys.

Så skiller han Geværet
            og spænder det fast i Frakken,
tar Bukken ved dens Forløb
            og slænger den over Nakken —
og stanser igen, og lytter,
            og kaster det døde Dyr:
Kviste knækker for tunge Trin,
            de er efter ham, og han flyr —
den Flugt, som for Las Løber
            er Jagtens Eventyr.

Han hører Jægerens Basbrøl:
            »Stå stille, eller jeg skyder!«
Og han kaster sig gennem Krattet,
            det er en Bølge som han bryder.
De skyder ikke for Alvor.
            Bum, Haglene drysser ned,
højt oppe fra, som Regn kun.
            Men iaften er Niels nok vred.

Nu, den der fanger Løberen
            er ej født hertillands.
Han spænder sin Fart en Streg
            og flytter sin Fod som i Dans
            gennem Sletternes Måneglans.
Han springer på Diger
            og dukker i Grøfter,
Han snor sig ad Stier,
            som andre ej aner,
blandt Ørnebregner
            i blinkende Kløfter
            og under de sorte Graner.
Og Kvistene slår
            hans Pande og Kind
med dugvådt Løv,
            med stikkende Nål,
og Kragerne jager
            i Måneskin
over Bøgenes Kroner
            med skræmte Skrål;
Løberen fyger og farer,
            som var han af Luft og Stål.

Højskoven sortner og flammer
med Skygger og skinnende Stammer
            forbi ham i hvirvlende Jag.
Hans Hjærte slår som en Hammer
            i rolige faste Slag.
Langt bag ham braser Jægeren tungt,
            han ler, han føler den fjedrende Sti
og skimter Hullet i Hegnet:
            Et Spring kun, så er han fri!

Et Spring — et Skrig — han styrter.
            Hver Sten, hver Stub var kendt,
men lavt imellem de Stammer
            var usynlig en Ståltråd spændt.


V

Forgæves lyttede Birte
            efter de kendte rappe Skridt.
Den Gang kom Løberen kravlende hjem
            så stille. Han havde det skidt.
Birte hjalp ham af Tøjet,
            hans Krop var brun og blå.
Han hostede, og han spyttede Blod
            de lange tre Uger han lå.

Så døde Las Løber. Af Svindsot.
            Ja, det kunde Folk forstå.


VI

Niels Jæger stamper i Skoven
            og spejder i Krat og Vænge.
Skævt griner hans Mund i det sorte Skæg,
            vreden ud i en blodrød Flænge.
En Flænge som efter et Rovdyrs Klo!
            Man hører så mangeslags Løgne ...
Men det ser ud, som han sejrrigt lo
            med de mørke truende Øjne.
For nu har Vildtet Ro.

Ro — til imorgen en ny flytter ind
            i Løberens ledige Hus,
og den lysende Måne lokker,
            og Skovenes sorte Brus,
og det raslende Krat en Høstnat,
og det Flax af Fugl, og det Stamp af Dyr,
og skinsygt Had, og Penge og Mad,
            og det farlige Eventyr.

Det lister derinde,
            der falder et Skud,
der løber en Skygge,
            der lyder et Skrig —
Der kæmpes om Vildtet og Skoven
            hver Nat med Vold og Svig.
</body>
</poem>

<poem id="roerdam2018031509">
<head>
    <title>Klapjagt</title>
    <firstline>Genlyd af gjaldende Jægerhorn</firstline>
    <source pages="54-56"/>
    <quality>korrektur1,korrektur2,side,side</quality>
</head>
<body>
Genlyd af gjaldende Jægerhorn,
    Drys af faldende Blade,
Solsort-Fløjt i en Hybentom.

    Såten er sat.
Langs med Hegnet, i Busk og Krat,
    løftes blinkende Bøsser,
    lydløst. Bladene drysser.

Risbøgen skinner så rød som Ræv,
    mægtige Brombær-Ranker
vugger de duggede Spindelvæv.

    Klapperne går.
Langt borte råber de, hujer og slår.
    Flygtende blåhvide Duer
    stiger i himlende Buer.

Egen suser en Sang, hvor den står,
    ensom på Holmen i Mosen:
Efterår, det er Efterår.

    Højt i Hal
    et Skud, et Gjald!
    Engbrynets Vagt af Graner
    sænker de susende Faner.

Raslende Ræv, stampende Buk
    stanser, lytter og vejrer,
viger og springer, blot ved et Suk.

    Styrter omkuld
med blodigt Skum på den våde Muld.
    Skuddene hidser og jager
    hverandre. Skovdybet klager.

Ud gennem Granernes dunkle Top
    skingrer Fasanernes Skogren,
    buldrende flyver de op.

    Sidst af sin Flok
den forsigtige gamle Kok:
Purpur og Grønt og lysende Kobber
ligesom Løvet, den sejler over.

Brat brudt sammen i Sol og Vind
    stanser og styrter den pragtfuldt.
Grusomt fryder det Syn dit Sind.

    Hej, Hallo!
    Tiro, tiro! —
Sneppen er væk. En usel Hare
slår sine Hjul foran Klappernes Skare.

Hør, det suser i Siv og Torn —
    Løvet drysser i Lunde —
Højlydt kalder det gjaldende Horn.

    Såten er sat.
    Det frøs inat.
Blæsten klapper i Skov og Krat.
Skytter! Salut over Somrens Båre!
Ingen veed, hvad der venter ad Åre.
</body>
</poem>

<poem id="roerdam2018031510">
<head>
    <title>Hjulnielspeter</title>
    <firstline>Hjulnielspeter klorede sit kraftige Lår</firstline>
    <source pages="57-61"/>
    <quality>korrektur1,korrektur2,side,side</quality>
</head>
<body>
Hjulnielspeter klorede sit kraftige Lår.
»Kæft, Kælling!« sa han. »Satans, hvad du vrøvler!
Tøsen sker sin Ret med de Slag, som hun slår;
hendes Sag at klare det. — Lang mig de Støvler!
Fik de deres Smørels? Nå, Godnat så derhenne!
Tyras og Niels Peter skal ud en bitte Kende.«

Hjulnielspeter hængte sin Pibe på dens Knag,
greb Muskedonneren, og Vanterne, og Luen,
stamped over Tærsklen, hug Døren med et Brag —
»Føj da!« og han spyttede; så kvalmt der var i Stuen.
Ni Graders Kulde på Batels Terremeter,
tre Fod Sne og Måneskin — hov, Tyras og Niels Peter!

Hjulnielspeter ragede på Buxelommens Bund,
hitted en Stump Skipperskrå, fik Skidtet tørret af den,
bed og spytted Langspyt; jogu var den sund,
reele så det linded i Tarmene at ta den. —
Nådada: Forvalteren! — »G’Hjælp!« — (og hils Malene!
Dæleme for knøv til at ligge dær alene.) —

Hjulnielspeter lurede ved bitte Kren Butik.
Døren stod på Klem, og de hvellede som Griser,
Folkene fra Gården, om Femkort sidste Stik,
Brændevin og Tøser og mogbeskidte Viser.
»Skidt og Mog og Fanden og hans Oldemor det hele!
Kom så, Tyras, hinter! Vi har nok af de Dele.«

Hjulnielspeter åbnede sit rustne Gevær,
ladede og lukkede og hev det tilrette.
Skyggerne lå sortblå fra Markvejens Trær,
Fuldmånen lyste på den snelagte Slette;
spejlslebne Slædespor glimtede og glitrede,
Sneen, hvor han trådte, skreg frostkoldt og knitrede.

Hjulnielspeter stamped i den blikstille Skov;
højt op under Månen i Storskovens Toppe
øjnede han Fuglene, som sad dær og sov,
hvæsende i Søvne; de vendte sig deroppe.
Plask! En allerhelvedes Allarm. De dumme Krager!
Sne faldt fra Kvistene i nævestore Flager.

Hjulnielspeter skævede til Enggårdens Port,
lurede bag Hæsset. Var Danskedoggen vågen?
Nej. — Frisk Mod, Antonius, hvad ondt har du gjort?
Lygten er Vorherres; pænt lyser den i Tågen.
Nu kuns liså stille her norden om de Grave,
Banelinjen dæk, og så Hanerne ilave.

Hjulnielspeter lytted. Telegraftråden sang.
Langvejs fra og langvejs hen løb Skinnerne snorlige.
Henne bag om Gården lød Ræveglam en Gang;
lidt efter hørte han en Agerhøne skrige.
»Tyras her, ut med sig! Hæng i, brug sin Snude!
Mikkel eller Morten, Niels Peter er ude.«

Hjulnielspeter gloede. Den gamle blev nok vild:
Tyras gav et Hyl og var væk med det samme,
borte som et Røgblaf i Teglovnens Ild,
opslugt af Månenattens sitrende Flamme.
Månen selv hang under Nattens blå Bue
hvid og rund som Lampen i Kammerrådens Stue.

Hjulnielspeter lytted. Telegraftråden sang.
Langvejs fra og langvejs hen gled Skinnernes grå Stribe.
Op og ned ad gnistrende Snedriver sprang
kulsorte Markmus; han hørte dem pibe;
fyldtes af Medlidenhed: »Hvad tror hun, hun kan hitte?
Herregud, dit usle Kræ, du er dog kun så bitte.«

Hjulnielspeter smed sig på den hårdfrosne Sne:
Tyras gav Hals! og med helspændte Haner
ventede dens Herre. Der var ingenting at se, —
jo, dær jog to Skygger i lynsnare Baner
lydløst over Marken — imod Dammen — ud på Isen —
nærmedes — og fjernedes — og druknede i Disen.

Hjulnielspeter vred sig. Den stak som en Syl,
Gigten i hans Storetå. Da lød igen derinde
langt hen under Tågen et langtrukkent Hyl,
grusomt og klageligt og ligesom iblinde.
Atter et — en Snerren, en Knurren og en Glammen:
»Dæleme, Gu’ ve’ hvor det her hænger sammen!«

Hjulnielspeter letted sig, men slængte sig påny,
Fingeren på Fjeren og Kolben imod Kinden.
Mikkel selv kom glidende på Marken som en Sky,
stansede og vejrede med Snuden op i Vinden.
Tyras halsed nærmere. — »Så sku da osse Fan’en!«
Mikkel satte ret op over Driverne mod Banen.

Hjulnielspeter hørte, hvor den hvæsede; han såe
tydelig dens Spring. Så, nu var det nok Tiden.
Bum! Sikket Sæt, og et Skrig, og den lå
snærrende og spjættende og vælted sig på Siden.
Tyras som en Vind over Ræven; forslugen
bed han i sit Bytte og flænsede i Bugen.

Hjulnielspeter flyttede sin Køter med et Spark.
Mikkel blev hængt op i et Hyldetræ og flået.
Hjemad gennem Skoven, ad Landevej og Mark:
»Kig, bitte Måne, kan hun se hvad a har fået?
Put sig nu i Fjerene, så snorker vi på Tælling;
nu skal a tilsengs ved min egen gamle Kælling.«

Hjulnielspeter lettede på Klinken og gik ind.
Rævebælgen slængte han og varmed sig ved Pejsen.
»Mutter, er du vågen? Se her, dit sølle Skind,
fem lodne Kroner til Ann Mari til Rejsen!
Vil hun, kan hun komme. Men hvissom hun får Tvillinger,
droner a dem Dæleme, som Missekattens Killinger!«
</body>
</poem>

<poem id="roerdam2018031511">
<head>
    <title>Skriverens Andejagt</title>
    <firstline>Blæsten lægger sig mod Aften</firstline>
    <source pages="62-75"/>
    <quality>korrektur1,korrektur2,side,side</quality>
</head>
<body>
      Blæsten lægger sig mod Aften.
      Hvor det hvide Skum har væltet,
      ser man kun de mørkblå Bølgers
      jævne Vandring over Bæltet.

      Duen trækker hjem tilskovs nu
      langsmed Hvedemarkens Brinker.
      Tiden er der. Kun en Time,
      og den første Stjerne blinker.

Før Stjernen er tændt, er en Jæger på Plads.
    Ti, Hund, med det tossede Glam!
Langs Molen, hvor Dønningen brister som Glas,
    glider hurtig din hændige Pram.

Hør det klukkende Vand, se det rolige Hvælv,
    vend den friskbidte Skrå, og ro til!
Med din Pudel, din Pram, dit Gevær og dig selv
    kan du gøre hvad Pokker du vil.

      Du er færdig, for iaften,
      med at bukke for den fine
      Amtsforvalter, med at trælle
      for den klaprende Maskine.

      Lænet imod Havnefyret
      følger kun en gammel Fisker
      ligegyldig dig og Prammen,
      og det bløde Vand kun hvisker.

Men din Sjæl sidder krum i dit Bryst, af det Læs
    som den veed den skal løfte påny.
Ro væk, skjul dig bort bag om Øer og Næs,
    og glem din Forbandelses By.

For ikvæld, for inat er du fri, stakkels Kryb,
    du er Menneske selv, du er til.
Du er ene og fri på det vuggende Dyb
    og du gør, hvad i Verden du vil.

      Se hvor flinkt nu Prammen flyder.
      Her i Bugten bag de brede
      Herregårdes mørke Skovbryn
      ligger Blegvand allerede.

      Inderst i den sorte Blankhed
      glider lydløst hvide Måger
      ud og ind som Elverpiger
      gennem Aftnens første Tåger.

Men det lyser æfor af den synkende Sol,
    og du strammer din spændige Krop,
og din Pram skyder frem gennem Guld og Viol
    som et Marsvin i mægtige Hop.

Det er Musklernes Kraft som af fjedrende Stål,
    det er Kølvandets kogende Lyd.
Du ser som en Øm i Solklodens Bål,
    og dit Mandshjerte svulmer af Fryd.

      Hvilken paradisisk Hvile!
      Hvilende på Åren glider
      du i Tavshed tusend Mile,
      mens de gyldne Dråber drypper.

      Se, den røde Vandmand hvælver
      om de grønligt klare Strømme
      svulmende sit Rosenbæger,
      favner, ånder ud, og skælver.

      Selv din sorte Pudel stirrer
      fra sin Tofte stumt i Dybet;
      i dens alvorsfulde Øjne
      skimter du en Sjæl, som længes.

      Længsel, det er altid langvejs,
      altid bort fra det som hefter —
      bort fra Livet. Dumme Pudel,
      veed du, hvad du længes efter?

Gå Pokker ivold med din Filosofi!
    Hvad forstår vi af Liv og Død?
Om et Øjeblik, Plask, er det hele forbi,
    før vi anede hvad det betød.

Du skød efter Månen. Jagu blev den ramt!
    Det er her, de der tænker og slås
møder den som kvitterer for Skat fra et Amt
    og må ta sine Buxer på Klods.

Åren ud, og ro til, ganske jævnt, Kammerat,
    i det blanke Minut. Se dig ud!
Strømmen glider som flydende Guld og Agat,
    og den sitrer som levende Hud.

I samme Sekund nu, Solkuglen sank,
    skød hun op af den glasklare Sø,
som en blinkende Fisk; bredskuldret og slank
    i sin Nøgenhed; se mig, og dø!

Det skyller og skvulper om Skulder og Skød,
    om et gyldent og fast lille Bryst,
hvis Top sprænger ud i en brændende Glød
    som en Tangblomst fra Afrikas Kyst.

Hendes Hår synker sort gennem Dønningens Sug.
    Stille leger det lysende Bad
om de smidige Ben og den løftede Bug
    og den Skygge, som skiller dem ad.

For en fattig Per Tot, for en Splejs Kontorist
    er det næsten for skønt, dette Syn.
Men skynd dig! Når favned en Jomfru dig sidst?
    Hun er Hav, du en Sky, fuld af Lyn.

      Av for Pokker! Er du kæntret!
      løfted selve Proteus Panden,
      tanggroet, knudret som en Gråsten,
      til et Skub mod Prammens Planker?

      Nej. Du roede i din Galskab
      mod en ganske simpel Gråsten
      og gik baglæns. Højt mod Himlen
      fægter dine Træskostøvler.

      Og din kloge Pudel mønstrer
      dig med Mistro. Arme Dåre,
      saml dig sammen efter Stødet,
      og fisk op din tabte Åre!

      Her er Vejen, du har valgt dig.
      Bag den sumpet flade Forstrand
      mørkner bratte grønne Brinker,
      og den første Stjerne blinker.

      Aftenstjemen Venus blinker
      guldklart i en glasgrøn Himmel,
      og de mørke Poplers Grene
      suser underligt alene.

      Og det sitrer og det klinger
      fra de dugfaldsvåde Skrænter,
      hvor usynlige Cikader
      gnider deres Ben og Vinger.

      Ned ad Græssets Palmestammer
      driver Dug i sølvblå Flammer,
      tusend klare Vinger klirrer,
      hele Himlens Hvælving dirrer.

Da kom der med Et som et skarpere Klirr
    og et Sus som af styrtende Regn.
Det var Ænderne. Sju! Hør det svindende Svirr
    over tusmørke Marker og Hegn.

      Og det klirrer over Søen,
      og det suser gennem Luften,
      og med Halsen fremstrakt farer
      nye Par og nye Skarer

      i en Fart, som gør dig svimmel,
      fjernt ind i den gule Himmel.
      Med den spændte Bøsse rede
      lytter, spejder du dernede.

Og der hænger med Et (her er Skud, allenfals)
    i den lysere Luft mod Land
med løftede Vinger og fremstrakt Hals,
    ubevægelig næsten, en And.

Et Glimt. Hult brager det Kysterne rundt.
    Og du gnider din Kind. Det slog hårdt!
Et Plask, og et nyt Plask samme Sekund.
    Dær svømmer din Pudel. »Apporte!«

      I den lyse Aftens Dæmring
      vejer du dit første Bytte,
      medens Pudlen ryster Pelsen,
      så den stænker som et Vandspring.

      Stille, henslængt under Toften,
      med den hvidgrå Bug iværet,
      ligger Anden. Og du spejder
      atter landværts over Kæret.

      Fjernt i Aftenhimlens Lysning
      ser du som en Tråd, der svæver,
      som et Spindelvæv, der hæver
      sig og sænker sig i Luften.

      Som en Stribe Røg, der rolig
      strækker sig i tynde Luftlag;
      som en Sky; nej, Fugl, der trækker,
      nu i Klynger, nu i Rækker.

      Til en skarpt afskåren Kile
      nærmer sig og lynsnart svinger
      ned om Brinken, ud imod dig,
      med et Pib af rappe Vinger.

Og du dukker dig lidt for det susende Træk,
du sigter halvt sky, som i Skam.
Et tvefoldigt Brag. Som en Storm er de væk.
Men en And dratter tungt i din Pram.

Og Vildfuglens lynende syngende Flugt
gennem Dæmringens lønlige Lys,
og de bragende Skud, og Krudtets Lugt,
fylder Hjertet med vellystigt Gys.

Ny Ild fuser ud, ny drønende Brag
    ruller rundt, slår igen under Land;
sort Krudtrøg ligger som Skyer i Lag
    på det blyblankt skumrende Vand.

Det rabber og skræpper forhexet nær,
    der er Sus som af Asgårdsridt;
du skyder på Lyden af farende Vær,
    på et Skimt kun af flyvende hvidt.

Og Pudlen plasker i Sump og Tang
    med anskudt og nedskudt Vildt —
men højt over Havets mørknende Vang
    stråler Stjernerne, roligt og mildt.

      Og da først dit Blik er fængslet,
      rent tilfældigt, af en Stjerne,
      tusendårigt, fra det Fjerne,
      af en ukendt Verdens Lysbud,

      bliver du med Et så lille,
      lægger Bøssen bort i Lede,
      sidder stille, skamfuldt stille,
      her på Bunden, dybest nede.

      Fra det tusendårigt fjerne
      gennem endeløse Mile,
      drypper Stilhed, gylden, dugsval,
      i din feberhede Hjerne.

      Om hin ene stærke Stjerne
      svinger hele Himmelhvælvet,
      dybt og langsomt gennemskælvet
      af udødelige Drømme.

      Fra den store Bjørn, fra Kronen,
      fra den Orden, hvori Verdner
      vandrer mægtigt hos hverandre,
      mærker du et sagte Luftsus.

      Og dit Hjertes røde Blade
      falder som en frostbidt Roses,
      synker dybt i sortblå Strømme.
      Det at dø, gør godt - - i Drømme.

Og at vågne igen, stakkels Ven, det er træls!
    Det er Pudlen, som buger sig frem
sin rystende Krop i dyngvåd Pels,<note>Pels,] Pels.</note>
    og slikker din Hånd. Den vil hjem.

Og du lægger din Trøje henover din Ven,
    og han skraber og skubber den om
og strækker sig træt. Og så ror du igen,
    ror hjem, samme Vej, som du kom.
      
      O, hvor stille og hvor vældigt
      hvælver slig en mørk Augustnat
      afgrundsdyb sin Stjernebue
      over Jordens lave Tue.
      
      Som i sælsom Vildskab løfter
      bag det bakkesorte Kystland
      netop Månen i det samme
      vredt sin valmurøde Flamme.
      
      Og hvergang du sænker Åren,
      slår den af det sorte Saltvand
      som en fosforfarvet Røgsky,
      som en Regn af hvide Gnister.
      
      Lig en Røgsky, lig en Gnistregn
      ruller Åreslagets Malstrøm
      bort i Mørket efter Prammen,
      hastig to og to bort sammen.
      
      Ensom ror du, afgrundssvimmel,
      ud imellem Hav og Himmel,
      angst for Dybet og for Månen
      og den stumme hvide Morild.

Da hvisler, da rasler et Stormsus brat
    gennem Strandskovens løvtunge Trær;
og der syder igennem den lydløse Nat
    som Larm af et vældigt Vær.

Og plaskende Bølger med skumskinnet Kam
    kommer pludselig væltende ind
på det rolige Vand, og de løfter din Pram,
    men der rører sig aldrig en Vind.

Det er, som steg der af Havdybet selv 
    og den sorte tungsindige Jord
et indestængt lidenskabeligt Skælv
    af de lønlige Kræfter, der boer.

Og den skælver, din Sjæl, i sit fattige Hus,
    og du ror, så du ryster derved,
i en Rædselens Rus, mellem Dybets Brus
    og den spøgelseraslende Bred.

      Ej, da kommer selve Vinden,
      frisk og sval og salt fra Søen!
      Sus i Løv og Plask af Bølger
      er med Et kun det som følger.

      Alt er helt naturligt atter,
      med en Suk og med en Latter
      ser du Månen hænge sølvblank
      allerede højt i Luften.

      Og med nyskabt Friskhed kæmper
      du din Årekamp mod Søen,
      synes det er smukt at hoppe
      gennem Sølv på sorte Toppe.

      Og i venlig Nærhed ser du
      Havnefyrets røde Lygte.
      Der er intet mer at frygte,
      her er Molen, du er hjemme. —

      Hjemme, ja. Mens Prammen smutter
      som en Ælling ind i Havnen
      mellem høje Skibes Bouge,
      under Spryd og Ankertouge,

      ser du mer end halvt forsonet
      op til Byen, hvor den ligger
      i sin Lysdis, rolig kronet
      af Alleens Lygteprikker.

      Her i Byen, hvor du slider
      langsomt dine Livsens Tider,
      som en Træl i Armods Pine
      for den klaprende Maskine.

      Her, hvor du kun altid bliver
      det du er, en ringe Skriver,
      sultefødt, med slidte Buxer,
      udgrint, selv af Skolens Fuxer —

Selv her, her stråler hver eneste Nat
    et Lys, som for dig kun er tændt;
selv her, her sukker et Hjerte forladt,
    når din Vej fra dets Tærskel er vendt.

Der stråler to Øjne, der smiler en Mund,
    og der åbner sig kærligt en Favn,
når du kommer. Og ømt, i det dybeste Blund,
    har du hørt hende hviske dit Navn.

      Ingen attenårig Ungdom,
      ingen frisk ung Frue heller,
      kun en Syerske, der træller
      for den surrende Maskine,

      tidlig oppe, vågen silde,
      for lidt Klæer og for lidt Føde
      til sig selv og til den lille,
      som hun har, skønt hun er ugift.

      Men et frisk ungt Hjerte har hun,
      og en livfuld Troskabs Ynde;
      og det Barn, den stakkels Pige
      har, skønt ugift, er dit eget.

      Og når I to trætte mødes
      i et Favntag, i et Håndtryk,
      i et Blik blot, så forstummer
      begge trætte Hjerters Kummer.

      I et fattigt utæt Loftsrum,
      i en Seng med grove Lagner
      mærker man sin Kæres Arme
      dobbelt fine, dobbelt varme.

      I et fattigt udslidt Legem
      lyner Elskov, lyser Ømhed
      i de dyre Hvilestunder
      dobbelt saligt, som et Under.

      Derfor har du Lov at gøre
      hvad du vil med Hund og Bytte,
      med Gevær og Pram, kun ikke
      med dig selv, da du er hendes.

      Skynd dig, gå til den der venter!
      Hun vil stråle af Beundring,
      klappe højt i sine Hænder,
      når hun ser de otte Ænder.
</body>
</poem>

<poem id="roerdam2018031512">
<head>
    <title>Bekkasin</title>
    <firstline>Du ligger en Dag mod Solnedgang</firstline>
    <source pages="76-80"/>
    <quality>korrektur1,korrektur2,side,side</quality>
</head>
<body>
  Du ligger en Dag mod Solnedgang
    mellem Heder og Åer og Enge
ved en af de ensomme Fårehytter
med Nakken mod en Lyngknold og lytter
til de usynlige Lærker, der knytter
  en flyvende Sommer af Sang
    over Heder og Åer og Enge.
    Dær lå du og lyttede længe.

  Igennem de sitrende Øjenlåg mærker
    du ligesom noget, der sker.
    Du åbner Øjet — og ser
højt, højt, hvor det kvidrer og klinger,
et Følge af Lærker, som ilende svinger
de underligt lange blinkende Vinger —
    og ud af det Blå blinker fler.
  De Langnæb dær, er det Lærker!
    Du ser Bekkasinernes Træk.
  De slår ned i et lynende Glimt
    over Engen, — og så er de væk.

  Den rosenluende Midnatssol
    har set Bekkasinernes Sommer.
Nu løber Laplands Floder fulde, -
de mandshøje Blomster synker i Mulde,
mørk ligger Sumpen i tåget Kulde —
  de flyer den sortnende Pol
    og søger en ny Slags Sommer.
    Som Flygtninge er det de kommer.

  Så højt de flyver, så heftigt de higer —
    du lider de Fugle vel.
Stille sænker de sig, som Drømme,
i gule Siv, langs rindende Strømme,
og de veed, at de snart må rømme,
    thi Riget er kun det Skel,
  hvor Vandene synker og stiger. —
    Såe du det flygtige Træk?
  Det var Ungdommens Drømme, der fløj
    over Engen — og nu er de væk.

  Du trasker en Dag med Bøsse og Hund
    over Heder og Åer og Enge.
Skud knalder i Skud, Bekkasinerne dratter;
stadig letter dog ny, de skratter,
de hvirvler bort med en spottende Latter,
  hånler ad Jæger og Hund
    over Heder og Åer og Enge.
    Du hører den Latter længe.

  Du elsker at fælde så flygtig en Flyver,
    at rive den ned, som i Bånd,
    og holde den i din Hånd.
Men spist er Maden og tom din Flaske,
mange Mil har du måttet traske,
har kun et halvt Dusin på din Taske,
    mens Hundreder slap dig af Hånd.
  Du elsker den flygtige Flyver,
    og Bøssen, du bruger, er fin.
  Men den ler ad dit røgsvage Krudt,
    gør den lynsnare Fugl Bekkasin.

  Du sidder en Dag i den svale Høst
    på en Høj ved de grønne Enge
i Læ af den ensomme Fårehytte
og tæller dit fattige sidste Bytte.
Det hjælper ikke længer at lytte
  efter Lærkernes Røst.
    Og Trækket blev ikke længe
    ved <w>dine</w> Åer og Enge.

  Mangt et Mesterskud har du at mindes.
    Hvorfor så rynkede Bryn?
    Ser du endnu det Syn:
Den anskudte Bekkasin med Skummet
af Lungeblod i sit Næb; forstummet
fløj den tæt forbi dig i Rummet.
    Ak, det sorgfulde Syn
  vil du til din Dødsdag mindes.
    Du stod med et afskudt Gevær,
  kunde hverken gi Død eller Liv,
    endskønt den fløj dig så nær.

  Hvad tænker du på ved den anskudte Fugl,
    der stille fløj med sin Kvide?
En Drøm, af Drømmenes Land uddrevet,
virkeliggjort er den aldrig blevet,
den flygtede såret og sønderrevet,
  du finder aldrig dens Skjul ...
    Se op, se ud, se vide,
    se Spindelvævene glide!

  Der sejler tusende skinnende Tråde,
    løsrevne fra Verdandis Spind,
    alfelet ud og ind.
Lykkebånd ser du dem løse og binde,
svimlende højt i de solblå Vinde
ser du dem sejle som Stjerner og skinne —
    de sejler al Sorg af dit Sind.
  Tabets og Vindingens Gåde
    på Jagten idag og igår —
  det er alt kun flyvende Spind,
    hvis Veje du ikke forstår.

  Men står du en Høstdag, når Jagten er endt,
    under Mindernes flyvende Sommer —
Måske du forstår i en Anelses Bæven,
at alle de Tråde i lunefuld Svæven
flyver enhver til sin Plads i Væven ...
  Ak ja, når Jagten er endt.
    Ser du den flyvende Sommer?
    Dit Hår bliver gråt, når den kommer.
</body>
</poem>

<poem id="roerdam2018031513">
<head>
    <title>Blåvand</title>
    <firstline>Blomster er altid en farlig Sag</firstline>
    <source pages="81-85"/>
    <quality>korrektur1,korrektur2,side,side</quality>
</head>
<body>
I

Blomster er altid en farlig Sag.
Der var en, der sendte mig Blomster en Dag
Hedelyng, Klokkelyng, rank Potentil,
Blåklokker fra Heden ved Østerild.

Gule og røde og grønne og grå.
Det var som Klitten og Heden dær lå.
Der var Solskin og susende Blæst deri —
Hele min Ungdom suste forbi.

Jeg kunde vel finde den gamle Vej.
Men Vejen kendte nok ikke mig.
Jeg fandt ikke mer de Tanker der fløj
over Hede og Vejle og Kirkehøj.

Lad være, lad hvile, hvad længst foer hen,
jeg ønsked aldrig min Ungdom igen.
Jeg vilde kun prøve mig selv og mit Sind,
så kyssede jeg min Kærestes Kind
og tog min Bøsse og løste min Hund
for atter at vandre alene en Stund.


II

Og da jeg kom til hin Skrænt i Vest,
hvor jeg mødte min Broder, den salte Blæst
og milevidt udstrakt foran mig såe
kun grønnende Enge og blinkende Å,

da kunde jeg både ha leet og grædt.
Mit Åndedrag, det blev så let,
uvirkeligt alt hvad jeg led og sled,
det at vandre den eneste Virkelighed.

At vandre som jeg vandrede her
med Blæsten og med den Fuglehær,
der over Engene sank som en Sky,
og glimtende steg, og slog ned påny,

for at stryge så lavt over Tuer og Næs,
at næsten de rørte det grønne Græs
med de sitrende Vinger, brune og grå,
allevegne hvorhen jeg såe.

Der fløjtede Hjejle, der skræppede And,
og Kliren peb langs rindende Vand,
og gennem Fuglenes Flugt og Fald
lød Hundens Piasken og Bøssens Knald,
og jeg gik som en Gud gennem Enge og Kær
i Blæst og Solskin og alslags Vær.


III

Jeg gik over Heden, der øde og mørk
mellem Højene lå som en sorgfuld Ørk.
Men når Skyerne sejled, og Skyggerne fløj
lydløst ud over Dal og Høj,

da skiftede Sort og Purpurrødt
i sælsom Pragt, og klagende blødt
lød Regnspovens Fløjt. Hvad dens Klage gjaldt,
vidste den ikke, før den faldt.


IV

Jeg gik over Heden og jaged og sang.
Da længtes jeg tilhavs engang.
Den snorlige Vej, som før så tit,
var min; jeg kløvede Sump og Klit,

og stod, og sprang, på den åbne Strand
med Hav fra den yderste Himmelrand %
skumhvidt og solblåt væltende frem
for min Fod, hvor det brast og vendte hjem.

Og nye Brådsøer vælted med Brag.
Jeg gik en vidunderlig Gang den Dag
på den snehvidt fygende hvirvlende Strand
mellem tavse Klitter og tordnende Vand.

Halvt gik jeg, halvt bar mig den susende Storm.
Og skinnende, skiftende Farve og Form,
trak store Fugle i Luften forbi
højt oppe; de ligesom flød deri.

Og hvirvled som vældige Snefnug ned
for mit Skud, hvis Gjald blev Lydløshed
mod Storm og Hav. Og Timer og Mil
foer hen som Blink blot af Solgudens Pil.


V

Et blegere Lys, en kølere Vind.
Jeg stod ved en Klint, hvor Hav gik ind
over bortskyllet Land, mens Revlen krum
som et Skjold skød sig ud gennem Brænding og Skum.

Ved Blåvandshuk, under Hornsrevs Skjold.
Det ligned derude en milelang Vold
af vældige Klitter. Men dybt sank Top,
og kløftedes Høj, mens Dal steg op.

Og der skjalv et Drøn over Hav og Strand.
Det var vel kun grønt og gråt væltende Vand
i sølvblegt Lys under Skyernes Bryn, —
men jeg stod og såe på det Dommedags-Syn,

dybt åndende, til jeg syntes selv,
at Havets Dyb og Himlens Hvælv
de åndede gennem mig. Hvad gjaldt
vel Livet mer? Det at ånde var alt.


VI

Der var ikke Vej over Havet frem,
så vendte jeg om og vandrede hjem,
med min trætte Hund og mit rustne Gevær,
hjem til mit Hus, og til den jeg har kær.

Se, — jeg kyssed min Kærestes Mund —
nu har jeg vandret alene en Stund
og tabt hvad jeg vandt mig af Verdens Kløgt.
Vidt har jeg siden min Ungdom søgt —

og at vandre er stadig det bedste jeg veed,
det at ånde den inderste Virkelighed.
At vandre, og ånde, alene, og to —
Hun bøjed sit Hoved, og sukked, og lo.
</body>
</poem>

<poem id="roerdam2018031514">
<head>
    <title>Storm</title>
    <firstline>Hvad er det, der lokker og frister mit Sind</firstline>
    <source pages="86-87"/>
    <quality>korrektur1,korrektur2,side,side</quality>
</head>
<body>
Hvad er det, der lokker og frister mit Sind
        så vildt, så mørkt
        fra den hvirvlende Vind,
    fra Stormen, der tordner og tuder?
        Er det Fædrenes Guder?
        Er det Odin og Thor?
Jeg har Lyst til Brand, jeg har Lyst til Mord!

Hvad bruser i Stormen? Et stærkere Bud,
        et stort, et hårdt,
        fra en Hersker og Gud
    til Guldkalvens dansende Tåber?
        Er det Jahve, der råber?
        Er det Hævnerens Røst?
Min Sjæl blæser bort som en Røg i mit Bryst.

Hvad er det? Forandrer jeg Væsen og Form?
        Opsteg jeg selv
        i den stigende Storm?
    Hvad er det, jeg favner og former?
        Jeg er Stormen, der stormer
        i det bundløse Hvælv
og gennem Afgrundes Dyb i mig selv.

Hvad er det, der griber og hvirvler mig hen,
        mig Kraft, mig Storm,
        som et Støvgran igen?
    Jeg strider imod, jeg besejres,
        jeg er knust, henvejres —
        og jubler derved:
I Stormen var den lyksalige Fred.
</body>
</poem>

<poem id="roerdam2018031515">
<head>
    <title>I Kupéen</title>
    <firstline>Ude var intet at se</firstline>
    <source pages="88-89"/>
    <quality>korrektur1,korrektur2,side,side</quality>
</head>
<body>
Ude var intet at se.
Vakt af de buldrende Vinde
såe jeg den snævre Kupé.
Overfor mig derinde
sov en fremmed ung Kvinde.

Stille sad jeg en Stund,
stirrede på hendes blide
drømmesitrende Mund.
Skjalv her Fryd eller Kvide?
Det længtes jeg efter at vide.

Øjnenes lukkende Låg,
dulgte de Smil eller Tårer?
Læbernes lydløse Sprog,
den Tegning af Tindingens Årer
alting rørte mig såre.

Og jeg hviskede: Bliv
hos mig, du fremmede Kvinde,
rejs med mig hele mit Liv! —

Vågnende blidt af sit Blund,
åbnede hun sine Øjne,
lo med sin levende Mund;
<w>dig</w> var det, din Mund, dine Øjne!

Uger og År er fløjne
— husker du? husker du?
Og vi rejser endnu.
</body>
</poem>

<poem id="roerdam2018031516">
<head>
    <title>Nytårs-Ny</title>
    <firstline>Intet er lyst og intet er let</firstline>
    <source pages="90-91"/>
    <quality>korrektur1,korrektur2,side,side</quality>
</head>
<body>
Intet er lyst og intet er let
    som Nytårets ny lille Måne,
den skønne, som alle må elske,
    den spæde, som ingen tør håne.

Tungt ånder de sorte Marker,
    og flænget af Storm går Sky,
da stiger det, og det svæver,
    det smalle skinnende Ny.

Det bøjer sin spinkle Bue
    som en Stilk af den hvide Konval,
sprungen ud under Skykroners Skygge
    i Stormskovens vældige Hal.

Det løfter sin Fod som en Jomfru,
    der danser — ung, frygtsom og nøgen
langs Kysten af Evigheds Havdyb
    i ubevidst længselsfuld Søgen ...

Nymåne, vi skimter en Skygge,
    o Blomst og dansende Mø!
Dn danser med Skyggen i Favnen,
    skal svulme — og svinde — og dø

O svævende Ny, forråder
    du Jorden hans ukendte Form
og det bundløse Dyb, hvor han sejler,
    omhvirvlet af Skyer og Storm?

Vi bøjer os blidt over Blomsten
    og dybt for den dansende Pige:
Velkommen i Verden, o Nytårsny,
    og din Angst og din Jubel tillige!
</body>
</poem>

<poem id="roerdam2018031517">
<head>
    <title>Stranden</title>
    <firstline>Jeg er Stranden, den der dækkes</firstline>
    <source pages="92-94"/>
    <quality>korrektur1,korrektur2,side,side</quality>
</head>
<body>
I

Jeg er Stranden, den der dækkes
                nu af Kviste, nu af Tang.
      Bølgen brydes, Brinken styrter,
      jeg må bære begges Byrder,
blander frugtbart alt hvad begge
                blomstred med engang.
      Snart af Jordskred tungt begravet,
      snart hårdt stormflods-bidt af Havet
                skifter jeg med Regn og Storm -
dog gir jeg hvert Hav dets Grænse,
                gir hvert Land dets Form.

Jeg er Stranden, den der favner
                Fugleskær og Verdensdel.
      Brinken styrter, Bølgen brydes,
      Vig indhules, Næs udskydes,
det er mig, de begge bygger,
                jeg er altid hel.
      Det er mig de begge sviger,
      mens jeg vogter deres Riger:
                daglig, daglig må jeg dø!
Jeg er Stranden, ensom udstrakt
                mellem Land og Sø.

Jeg er Stranden, den der savner
                Havets Kraft og Jordens Fred.
      men i mig, som er kun Stranden,
      møder Verdnerne hinanden,
Havets Uro, Jordens Hvile
                favnes på min Bred.
      Havsalt Blæst og Blomsterånde,
      Kildens Latter, Bølgens Vånde
                gynger hos mig, Favn i Favn.
Jeg er Stranden, sælsom er min
                Rigdom og mit Savn.


II

Jeg er Mennesket, jeg blomstrer
                nu af Ånd og nu af Blod.
      Ildhu slider; Lyst bedrager,
      jeg må bære begges Plager,
thi af begges Kamp og Favntag
                randt mit Væsens Rod.
      Snart uendelige Tanker,
      snart ikkun en Puls der banker,
                og dog En i Tid og Rum —
Uden mig var Stoffet Støv kun,
                og var Tanken stum.

Jeg er Mennesket, jeg tvivler
                bitrest netop hvor jeg tror.
      Skilt fra Dyrets Broderriger
      ved min Ånd, som evigt higer,
og af Ånders Samfund udskilt
                ved min Krop af Jord,
      ensom, ak, dog dybt forbundet
      med dem begge, har jeg vundet
                Visdom, hvor min Fred gik tabt.
Jeg, Alfaders Øje, skuer
                alt hvad han har skabt.

Jeg er Mennesket, jeg rummes
                i en Vugge og en Grav,
      mens dog Lande, mens dog Kloder
      vugger paa min Tankes Floder,
og uendelige Kræfter
                lystrer mine Krav.
      Alle Tiders Fryd og Smerte
      favnes hjemligt i mit Hjerte,
                møder i dets mindste Skælv
Evigheders Evigheder —
                og så dør jeg selv.
</body>
</poem>

<poem id="roerdam2018031518">
<head>
    <title>De to på Broen</title>
    <firstline>Der rasled en Kætting, der plasked et Anker</firstline>
    <source pages="95-101"/>
    <quality>korrektur1,korrektur2,side,side</quality>
</head>
<body>
Der rasled en Kætting, der plasked et Anker,
    vi svajede rundt og vi skured imod;
det skvulpede frisk under Brodækkets Planker -
    i Læ under Toldskuret var det de stod.
        En gigtkrum, halvgammel Kvinde,
        der stirrede som iblinde,
    og en knejsende tiårs Purk, som holdt
    hendes Hånd beskyttende, ømt og stolt.

Jeg købte lidt af dem, Æbler og Nødder.
    End ser jeg dem stå på den tjærede Bro,
han slank og smidig på solbrune Fødder,
    hun i græsgrønt Skørt og kluntede Sko.
        Det blæser og Solen brænder
        og de holder hinandens Hænder.
    De holder sammen, urokkelig tro,
    den Barnehånd og den gigtkrumme Klo.

De stod på Broen endnu, da vi letted;
    jeg nikked Farvel til det ulige Par,
og Kaptajnen kom hen og tog Plads og beretted:
    »Vet Herrn kanske, hvem den gumman var?«
        Så fik jeg det hele at vide.
        Det plasked mod Damperens Side,
    langsomt steg og forsvandt en Ø
    i Synsranden lavt bag skinnende Sø.

Dær boede de ude, alene på Øen,
    ti Mil fra nærmeste Købstad og Strand.
De passede Fyret og fisked i Søen,
    Græs var der til Fårene, mest var der Sand.
        Farbror, Fyrmesteren og Kvinden,
        og syv Børn, friske som Vinden,
    leved derude til sidstledne Jul
    hos Bølger og Blæst og farende Fugl.

Men Sukker og Kaffe og Mel og hvad andet
    selv Småfolk har Brug for til Gavn og Behag,
det måtte de hente den Mil over Vandet
    hver Måned engang på en passelig Dag.
        Det var nok et drøjt langt Stykke,
        men til Jul må man brase og brygge,
    og Kvinder og Børn skal ha Stas og Knas.
    Og de gav sig ud på den kendte Sejlads.

Birte og Børnene vifted fra Stranden;
    hun stirrede efter det bugnende Sejl,
det duved og steg imod Himmelranden.
    Så stod hun i Fyret og blanked dets Spejl.
        Det var just et Arbejd for hende;
        når skulde Fyret vel skinne,
    om ikke den Nat, hendes Mand stævned frem
    med Julen ombord til sit ventende Hjem?

Is var der ikke før Jul den Vinter,
    men storme gjorde det Dag efter Dag.
Der huggedes mangen god Skude i Splinter,
    Kysten var spækket med Planker og Vrag.
        Det havde just hoftet en Smule;
        nu tog det påny til at kule,
    ved Midnat sprang den østlige Blæst
    med et Brag stik om til Storm af Nordvest.

Hun hørte Braget, hun hørte Bruset,
    hvor Bølgerne brat brød skarpere på.
Det rokked i Fyret, det rusked i Huset,
    og nede i Stuerne klynked de Små.
        Dog, Blinket foer hvidt gennem Mulmet
        ud over Havet, der svulmed.
    Hun våged og vogted og tvang sin Skræk.
    Men det stormed tre Nætter og Dage itræk.

Så blev det stille. Mod Forstrandens Strimmel
    af Sten gik Bølgernes vanlige Trav
to Dage. Men under den skygrå Himmel
    såes aldrig et Sejl, kun øde Hav.
        Hun spejdede træt bag sin Rude.
        Så var de da blevne derude.
    Gud råder for alt. Men her var Nød.
    Børnene græd, de græd for Brød.

Hun sultede selv for at unde dem Føden,
    men Flæsket var ormet, og Fisken salt.
Den mindste blev syg. Hun såe, det var Døden.
    Og det var også de andre det gjaldt —
        hvis ikke de snart blev frelste!
        Så kaldte hun på den ældste:
    »Nu passer du Fyret imens, Johan.
    Du er stor nok til det, det skal gå an.«

Resten af Maden delte hun lige
    i syv Gange tre og satte den frem
og sa Besked til den otteårs Pige:
    »Nu er du Husmor, til jeg kommer hjem.« —
        »Så,« sa hun, »hjælp nu hinanden
        og rul de Tønder til Stranden!« —
    Tre tomme Petroleumstønder, der stod.
    Børnene adlød, i undrende Mod.

Selv kom hun med Reb, med Spiger og Hammer,
    og hented de Brædder, som nys drev iland
bandt Tønderne sammen og snedkrede Rammer
    og fik en brugelig Flåde istand.
        Så bad hun Vorherre bevare
        de stakkels Børn for al Fare,
    kyssed og knuged hver enkelt i Hast —
    og la sig på Flåden — og bandt sig fast —

Vel klaged de Små sig, vel trygled de Store,
    de gjorde dog, som hun bad og bød,
skød Flåden i Søen — Gud veed hvor de turde -
    og Bølgerne løftede den, og den flød.
        Og Strømmen gik strid der i Søen,
        og Flåden drev ud fra Øen.
    Hun råbte, de hørte knap hendes Røst,
    løb og græd langs den øde Kyst.

Det var selve den hellige Juleaften,
    hun ensom drev på den vilde Sø.
Det øgede Rædslen, og øgede Kraften:
    Inat lod Gud intet Menneske dø!
        Han vilde nok selv i sin Nåde
        styre den skrøbelige Flåde,
    forbarme sig over en Moders Håb
    og høre de Faderløses Råb.

Det plasked om Tøndernes oliede Sider,
    det trommede hult mod Låg og Bund,
slog helt op over dem sommetider
    og fyldte salt hendes Øjne og Mund.
        Gennemblødt blev hun om Brystet
        og Knæerne — lå der og rysted
    og skjalv som i Feber, hedt og koldt.
    Men Flåden bar, og Hyssingen holdt.

Drivende dær i de kolde Strømme
    såe hun en Stjerne, en strålende ny.
Fyret. Hun tænkte i dårende Drømme
    det var Stjernen, der stod over Bethlehems By.
        Hun kendte ej Kulde og Væde,
        hun stirred i tårefuld Glæde
    midt op i Englenes lysende Hær,
    der svæved og sang hende Himmerig nær.

Før blev Frelse ved Halmstrå fundet,
    altid svigter Håbet ej.
Strømmen bar hende ind i Sundet,
    netop i Damperens daglige Vej.
        Kaptajnen såe noget drive —
        Nuvel, hun blev fundet ilive,
    og Kursen ændret på Staklens Bøn.
    Syv Menneskeliv er Bjergningsløn.

Men død af Sult var den mindste Lille,
    da Damperen ankred og Båd kom iland.
Det blev et underligt Juledagsgilde,
    dær lo og græd både Barn og Mand.
        Næste Dag kom de til Staden
        og gik i Flok gennem Gaden
    til Klokker, til Borgmester og Præst,
    og alt blev ordnet, som det var bedst.

Den kære Lille kom pænt i Jorden,
    og alle de andre tog Folk sig af.
Ikkun den ældste blev hos Moren
    som hendes Hjælper og Støttestav.
        »Herren såe dem jo selv,« sa Kaptajnen.
        »De opkøber Frugt på Egnen
    og sælger i Staden: Hun plages af Gigt
    fra Turen. Men Pojken han kender sin Pligt.

Og så har nok Inspektøren for Resten
    halvt lovet ham Fyret, når han blir stor.«
Vi damped afsted gennem Solen og Blæsten,
    jeg tænkte på Drengen og på hans Mor.
        Jeg såe hans Øjne skinne
        af Stolthed og Styrke — fra hende.
    Hvor holdt de sammen, urokkelig tro,
    den Barnehånd og den gigtkrumme Klo!
</body>
</poem>

<poem id="roerdam2018031519">
<head>
    <title>Ikke tit -</title>
    <firstline>Ikke tit</firstline>
    <source pages="102-103"/>
    <quality>korrektur1,korrektur2,side,side</quality>
</head>
<body>
        Ikke tit,
            nej, ikke tit.
Jeg slås med de løbende Tider,
selv løbende slås jeg og slider
    for mig, og for mere end mit.
                Dog sker det, når i Tøbruds-Flod
                    jeg hører Bækken spille
                mod Piletræets Rod —
                    at jeg en Stund står stille.

        Blankt og blidt,
            så blankt og blidt —
det fløjter i Buske og Hække,
det risler i alle de Bække,
    vi vandrer derude så tit.
                Der står et Sted en stynet Pil
                    imellem dybe Grøfter:
                Jeg ser dit Blik — dit Smil —
                    og Sløret, som du løfter.

        Hver til sit,
            længst hver til sit.
Det var kun om Dagen, det tøede.
En stærkere Sol skulde gløde,
    før Knopperne åbnedes frit.
                En anden blev min Tjørne-Maj,
                    dertil min Rosen-Sommer,
                og, hvis hun vil som jeg,
                    min Vinter, når den kommer.

        Ikke tit,
            nej, ikke tit —
men hører jeg Bækkene rinde,
vågner i Hjertet et Minde,
    så lysende blankt og blidt.
                Da stanser jeg en Stund — April! -
                    står stille for at nynne —
                dit Blik — dit unge Smil —
                    din Godhed, og din Ynde —
</body>
</poem>

<poem id="roerdam2018031520">
<head>
    <title>Mens Lysene går ud</title>
    <firstline>Hun blev så usigelig træt med Et</firstline>
    <source pages="104-105"/>
    <quality>korrektur1,korrektur2,side,side</quality>
</head>
<body>
Hun blev så usigelig træt med Et,
    hun rakte ham træt sine Hænder:
»Ja Tak, lad mig sidde og hvile mig lidt -
    så længe som Lysene brænder.«

I Stuen ved Siden af støjer de Små.
    Hun sidder i Stilheden ene
og hører sit angstfulde Hjærte slå.
    Det dufter af Granernes Grene.

Hun strammer sit Sjal i et Kuldegys;
    grå er hun blevet, og mager ...
De brænder hurtigt ned, de Lys,
    de smelter i deres Stager.

Der sluktes et, og der sluktes tre,
    de andre begynder at sitre.
Hun holder for Øjet for ikke at se,
    men så hører hun Flammerne knitre.

Se dær! Midt frem over Loftet foer
    et Skyggenet af Kviste.
Og Skyggerne sortner, og Skyggerne groer ...
    Ak ja, det var det, som hun vidste.

Hun er så ung. Og det var så kort.
    Hun knuger sin Hånd mod sin Pande ...
Den sidste Flamme går flakkende bort,
    nu ses kun en rygende Tande.

Derinde i Lyset leger de Små,
    hun hører sin Husbonds Stemme.
Hende tynger nu Mørket på;
    der er stille, hvor hun hører hjemme.
</body>
</poem>

<poem id="roerdam2018031521">
<head>
    <title>Holger Drachmann</title>
    <firstline>Så bruste og sukked den Storm forbi</firstline>
    <source pages="106-108"/>
    <keywords>drachmann</keywords>
    <quality>korrektur1,korrektur2,side,side</quality>
</head>
<body>
Så bruste og sukked den Storm forbi,
    mellem Stjerner og nede i Støvet,
langt langt bort ad en ukendt Sti —
og Vandreren savner dens Melodi,
    han stanser og lytter bedrøvet —
        hører kun Bladene spille
        i Træerne, ganske stille.

Så sank, så sluktes det buldrende Bål,
    koldt blev der i Mørknings-Gyset.
Men Guldsmykker glimrer i kongeligt Mål
langs Væggene hos det hamrede Stål
    derinde i Månelyset.
        Der blinker om Vølunds Esse
        Våben, som andre skal hvæsse.

Og var der i Drachmann Storm og Brand,
    så har dog Stormen en Retning,
og Ilden er skabt til at tjene Mand,
er for hans Vilje det flyvende Spand,
    som han tøjler med Tankernes Fletning.
        Vi ligner den Havskjald heller
        ved Vandet, som drypper og vælder.

Vandet — som tvætter for Skam og Blod.
    Alverdens Sår, lad dem bløde,
det rinder sig rent under Ygdrasils Rod.
Og var den ikke, den kvægende Flod,
    måtte Hjerterne tørste tildøde.
        Luft, Ild, og Jord — som den fjerde
        står Vandet med jævnbyrdig Ære.

Dugdråben, udgydt skælvende klar
    i Rosenbladenes Skåler:
Selv farveløst, fanger det spæde Glar
alt hvad Verden omkring det har
    af Regnbufarver og Stråler.
        Ja, Sol og Stjerner glider
        deri med de skiftende Tider.

Og Regnen, først i den svulmende Sky,
    hvor den sejler hos Lyn og Torden,
så plaskende ned over Land og By
for at rådne det gamle og rejse det ny
    og skylle en Vinter på Porten.
        Regn, opslugt af Revner og Riller —
        og genfødt i tusende Kilder!

Og Bølgen, der bær i sit brusende Hvælv,
    hvad Havbunden gav til Følge,
Perler og Dynd i eet favnende Skælv,
aldrig den samme, dog altid sig selv,
    afmægtig og magtfuld: Bølge —
        den evige friske Forandring,
        Vilkår for Kræfternes Vandring.

Thi Dug og Regn har Væsen og Kår
    i Et med den væltende Vove:
Det drypper af Blade, det risler i Åer,
det damper af Havet, og Skyerne går,
    så skimter vi Skabningens Love —
        de vældige Krese, der rummer
        al Jordens Jubel og Kummer.

Den Dråbe faldt, og den sank, den Regn,
    i Sandet er Bølgen sivet.
Hærged han Havn, og brød han Hegn,
hans Digtnings skiftende Skønhedstegn
    omkresed i Vælde dog Livet.
        Hans Væsens urolige Vande
        bar Bud fra de evige Strande.
</body>
</poem>

<poem id="roerdam2018031522">
<head>
    <title>Kalle</title>
    <firstline>Der svømmer en hvid lille ensom Ø</firstline>
    <source pages="109-126"/>
    <quality>korrektur1,korrektur2,side,side</quality>
</head>
<body>
I

Der svømmer en hvid lille ensom Ø
i den skyfarvet mørke og skinnende Sø,
den stormfulde Østersø, langt mod Nord,
hvor Skarv og Grågås og Edderfugl boer.

Der fødtes Barnet og var en Dreng.
Hans Far bandt selv for hans Navlestreng
— der var elleve Mil til nærmeste Kyst —
og svøbte og la ham ved Moderens Bryst.

Og Vuggen vipped til Bølgernes Brus,
de var tre i det ensomme Bjælkehus.
Og Hjerter banker, og Døgn blir År,
mens Blæsten blæser, og Bølgerne går.

Mens Moderen snurred sin Rok og sang,
og Faderen gik sin Alvorsgang
til Fyret og Båden, tilhavs og hjem,
skød han som en Blomst mellem Klitterne frem.

Eller mer som en spæd lille Strandbredsfugl,
der selv finder Føde og selv finder Skjul
i langbenet Løb, med tyst Kiivit,
mellem Sten og Tang og i Sump og Klit.


II

Vel sad han gærne på Moderens Skød
og hørte hvor blidt hendes Stemme lød,
mens Ovnen buldred en Vinterkvæld,
og Gnisterne sprang fra det åbne Spjæld,

og de syv små Dverge grædende bar
den døde Snehvide i Kisten af Glar,
og de elleve Svaner med Guldkroner på
fløj med den Seng, hvor Elisa lå —

Og vel steg Drengen ængstelig-stolt
ved Faderens Hånd — så fast han holdt! —
ad Fyrtårnets svimlende Snotrapper op
i den altfor luftige Kuppeltop,

hvor han stod som en Mus i et Fé-Palads
af skinnende Messing og Prismeglas,
der svæved og svinged som Verdner i Dans
med glasklar Klang og i Regnbueglans —

Dog udgik der fra de andre en Tvang,
som ubevidst hæmmed hans Hjertes Gang,
så han aldrig græd og kun sjældent lo,
når han vidste sig set af de andre to.


III

Han ånded kun frit og følte frit
alene derude med Hav og Klit,
hvor han løb som en spæd lille Strandbredsfugl,
der selv finder Føde og selv finder Skjul.

Dær sang og suste den stærke Vind,
som kendte al Jorderig ud og ind,
talte og sang med susende Røst
om Isfjæld og Ildfjæld og Palmekyst.

Om Bjerge der revned og brast med Brag,
og om de mylrende Folkeslag,
hvis Byer var Bjerge af Hus ved Hus,
skyhøjt over Gadernes Menneskebrus.

Og om Lande, hvor The kunde plukkes af Trær.
Af Porcellæn var Husene dær,
klædte med bittesmå Klokker, der hang
og sitrede fint som af Lærkesang.

Og Mennesker var der med kulsort Hud,
eller gul som Rav; det såe underligt ud.
Men han selv havde set dem, den vidfame Vind,
og rørt ved den gule Prinsesses Kind.

Der var i hans Stemmes skiftende Lyd
Alverdens Længsel, og Klage, og Fryd -
og dog, når han syngende suste forbi,
der var inderst en underlig Fred deri.

Det kom vel af Stjernerne. Mangen klar
blå Frostnat kom han lønligt og bar
under Kappen Kalle, der putted sig stum,
ud i det dybe Himmelrum.

Og svævede stille hen med ham dær
igennem det stille Stjerneskær,
til Drengen fyldtes af kølig Fred.
Alle hans Længsler døde derved.


IV

Men alle de Længsler vaktes påny
af Havet. Det kaldte; hvor kunde han fly
den skønne, den skyfarvet skinnende Sø,
som bar både ham og hans hvide Ø.

Med udstrakte Arme og pustende Bug
kom han flydende ind gennem Brådsø og Sug.
I Skumfloddet greb han skyllende Rav —
og det favned og slog ham, det levende Hav.

Selv når det skvulpede blankt i Ro,
det var som det skjulte og strakte en Klo.
Og selv når det vugged i perlehvidt Hvil,
der var som en Trusel i Havets Smil.

Det vakte det Hav, i hans Hjærte lå,
med Trang til at svulme, og favne, og slå,
og sprænge Himlens Ring helt rundt —
Å, han længtes, så det gjorde ondt!


V

Så gemte han sig i sit Eventyrland,
sprang nøgenfodet i rindende Sand,
skred som en Kæmpe med Syvmile-Skridt
over Asiens Bjerge — Klit bag Klit.

Og Haren, der sad i sin Klittagstop,
rejste kun flygtigt Ørene op
og såe med hjælpeløst Tungsindsblik
blidt på Kalle, der kom og gik.

Og Klyder og Klirer, hvis klagende Skrig
ellers følger en Vandrer fra Vig til Vig,
de kendte hans Trin mellem Sten og Flæg
og blev liggende roligt på deres Æg.

Ja, selv den frygtsomme Snog kom nær
på hans kaldende Fløjt. I det sorte Kær
gled den med knejsende guldplettet Kam,
og Vandet ringledes, hvor den svam.


VI

Men inde bag Klitten i Solskinsdis
lå lønligt et lunt lille Paradis
med gule Stier i Sløjfer og Slyng
gennem Blåbærtuer og blomstrende Lyng.

Hedelyng, Klokkelyng, Klokkeblå,
og Blomster som blegnende Stjerner små,
og dugblå Bær, og Bær, der lå
som Dråber af Blod i de gule Strå.

Han drømte, at det var dryppet, det Blod,
af den sky grå Spove, der stundom stod
og tusmørke-fløjted en sorgfuldt vild
Melodi over Sletten — hed Østerild.


VII

Mest underlig blandt alt underligt her
var dog den Skov, hvis døde Trær
År for År groede højere op
uden Bark på Gren, uden Grønt i Top.

For mange hundred År siden engang
stod Fyrren her grøn, og Fuglesang
og Nålesus og Harpixduft
drev langt tilsøs gennem solvarm Luft.

Da kom der en Storm, og en Sandflugt kom,
og Sandet kom fygende op derom.
Kvalt under tunge Klitter sov
de syngende Fugle og den susende Skov.

I hundrede År, og i hundrede År.
Men Vinden kommer, og Vinden går,
hvem veed hvorfra, hvem veed hvorhen
Nu fejer den Sandet i Søen igen.

Og Skoven skød op af det synkende Sand
i Blæstens Brus og i Solens Brand
med sælsom Raslen af Gren mod Gren,
skinnende hvide som døde Ben.

Udtørret Saft og affalden Hud,
på de skallede Kviste krøb Gråmos ud;
ned gennem Luften i Ranker og Slør
hang Mosset, der blomstrer, hvor Blomsterne dør.

Men i Kronernes Tvejer og Kviste lå
de uskadte runde små Reder af Strå,
og i Rederne Knogler og spraglede Fjer -
Fugle, som ikke var Sangfugle mer.


VIII

Sært var det for Drengen at vandre her
lyslevende mellem de uddøde Trær
i Blæstens Brus og i Solens Glans
til Grenenes raslende Dødningdans.

Men her var netop hans Yndlingssted,
her ud tog han Tavlen og Bøgerne med
og læste og drømte, og drømte og skrev,
og stirred og drømte, mens Skyerne drev,

Og lytted igennem Grenenes Lyd
og gennem Bølgernes Drøn og Syd
og gennem Bruset af Blæstens Gang
til de døde Fugles fortryllende Sang.

Pip og Kluk og Triller og Fløjt,
mens Hav gik dybt og Blæst foer højt -
hele det frydefuldt farlige Spil
af de Ting, som toner, men ikke er til.


IX

Kun en solbrændt spinkel Dreng,
men Legem og Sjæl som een sitrende Streng
under vældige Magters Greb og Kast —
til Strengen blev strøget så hårdt, at den brast.

Her var det, her, i den døde Skov.
Men om Drengen var vågen, eller han sov,
om Synd var først, eller Sommer og Sol,
det såe kun Gud fra sin Spejderstol.

En Gnist af den brændende Strøm, der flød
gennem Adams Lænder og Evas Skød,
og siden igennem hver menneskefød
til jublende Blomstring og frygtelig Død —

En Gnist af den — helt nøgen vendt
mod Solen lå han — var pludselig tændt
i Drengens friske uskyldige Blod.
Han hverken vidste, eller forstod

At det var Synd, der var så sød,
Skam, fordi han ensom nød,
og Skade for ham, der endnu skulde gro,
skønt Gavn og Ære for modne to.


X

Ak, ikke den higende Ungdom blot.
Under Paradistræet på Ondt og Godt
kan også den voxne Kvinde og Mand
få ødelagt Styrke og Forstand.

Men sørgeligst er det, når Synd trænger ind
i det åbne bløde barnlige Sind.
Eller — er det ej Synd, men Uvidenhed,
når Legemet leger, hvad Sjælen ej veed?

Synd veed, at den vandrer Fordærvelsens Vej.
Uvidende fejler, men synder man ej. —
Han lukkede Øjnene træt, sov trygt,
sov sundt som før, uden Anger og Frygt.

Og da han, vakt af den kølnende Vind,
klædte sig på og gik hjem og ind,
strålte hans Øjne uskyldigt fjærne,
som drømte de kun om en nyfunden Stjerne,

Eller en hemmelig Fuglerede
med syv små Æg, som han vilde frede —
een Løndom knn til de hundrede før,
som han lukkede for med den hjemlige Dør.


XI

Og Faderen lærte ham Brøk og Tabel,
og Moderen hørte ham Kvæld efter Kvæld
i Geografi og Historiebog
og Læsning og Salmer og Bibelsprog,

Og vidste og anede ingenting —
som Fædre og Mødre Jorden omkring
intet aner og intet veed,
før fremmede kommer og siger Besked.

Tungt at tænke på alt hvad der sker,
mens Moderen leger og Barnet ler,
mens Faderen byder og Barnet går —
de stumme Bønner, som ingen forstår.

De udstrakte Hænder, som ingen ser.
Moderen leger, og Barnet ler.
Det tænker de Voxne vel aldrig på,
hvordan det var, da de selv var små.


XII

Kalle var bleg; men Kalle var klog
på Læsning og Salmer og Bibelsprog.
Kalle var tavs; men Kvæld efter Kvæld
kunde han fejlfrit Brøk og Tabel.

Og Moderen tænkte, at det var bedst
at lille Kalle blev lært til Præst;
og Faderen tænkte: Før jeg dør,
ser jeg den Pojke som Fyrinspektør.


XIII

De havde kun ham, og der ødsledes ej,
til Ødselhed var der for mange Mils Vej.
Fyrmesterens Løn blev sendt i Guld,
den Kop i Kommoden var toppende fuld.

Engang hver Måned — Årene randt -
kom Båd med Post og Proviant,
kom, og lossede Lasten, og foer —
og så i September var Kalle ombord.

Han fulgtes af Faderens Håndtryk en Stund,
lidt længer af Moderens Kys på hans Mund.
Så sank der fjernt en hvid lille Ø,
nu fulgte kun Blæst og brusende Sø.

De fulgte ham helt til den fremmede Stad,
men kun til Havnen; dær skiltes de ad.
I Rektors Stue kom Blæsten ikke,
dær var kun Bøger og Briller og Blikke.

Guldglimrende Bøger, et glaskoldt Blik,
et Brev flængt op, og et fornemt Nik.
Han bukked og skjalv, og gik baglæns ud,
sank sammen for Drengenes Hån som en Klud.


XIV

Mangen gned sig langs Væggen sky,
tog Prygl af Skole og Spot af By,
til han en Dag gav Fjende og Ven
alt det gamle med Renter igen.

Men stakkels Kalle kom ikke så vidt,
hans Hud var tynd, og hans Sind var blidt,
og alt hvad han ejed af Menneskeværd
blev kun som en bristende Boble her.

Hvad hjemme han vidste så nøje og nemt,
når Lærerne spurgte, var alting glemt,
blankt sletted ud af den fremmede Røst,
og der steg kun en Hulken i hans Bryst.

Og det som han mindedes Nat og Dag,
Sandet og Skoven og Bølgernes Jag,
og når Isen brød op, og når Vildgåsen kom,
det var der ingen som her brød sig om.

Og Kalle, hvad kendte han til at slås,
til at snyde og drille og byde Trods? —
her, hvor man hævded sig mådeligt nok
ved et Rutsj fra en Hansa-Gavls niende Stok!

Hvad kendte han til Penge og Stand,
til Rigdoms Foragt og til Ringheds Band?
Uvidende Barn af den ensomme Ø,
hvor Mennesket boede hos Blæst og Sø!

Fremmed sad han i Lodsens Hus;
der var ikke mod Ruden det hjemlige Brus.
Over Bøgerne sad han, og skjalv med Et:
selv Dal-Uret dikked så hårdt og vredt

I Gaderne gik han og spejdede sky
til de lukkede Porte, beredt på at fly,
og alle de Ruder, så fjendsk de såe,
han vidste knap, hvor han voved at gå.


XV

Værst dog var der bag Skolens Mur.
Han sad som en Klire i Rovmågers Bur,
hakket af Lærerne, hugget og rusket
af Kammeraterne — blodigt forpjusket.

Den stakkels forvildede Strandbredsfugl,
hvor skulde han her søge Hjælp eller Skjul?
Der var kun Et, hvor de andre og han
følte og handlede ligedan.

Kun Et, hvoraf de andre forstod,
at han som de var af Menneskeblod.
Ak ja, kun eet, og et urent Bånd —
som blev til en Slynge i Skæbnens Hånd.


XVI

Nej, ikke Skæbne, og heller ej Gud!
Det var Menneskers grusomme Gerning og Bud.
Den hyklerske Råhed, for hvilken han faldt,
øves i Samfundets Navn overalt.

En Dreng blev grebet. Og angav fler.
Sønner af Konsul, Præst, Officér.
Man vakled. Da var det, jeg veed ikke hvem,
lad ham melde sig selv, lad ham selv stå frem!

Den Dreng, som fandt det befriende Ord,
istemt af alle de andre i Kor:
»Vi har lært det af ham, den ny -« <!-- TODO: får vi en mdash her, eller skal koden fikses? -->
Da svulmed om Rektor en Juppiter-Sky.

Da regned han Tårer af Smerte og Kval,
da lyned han Religion og Moral:
Udefra — nedefra — lavere Lag —
Ret ske, om så Verden derved går i Kvag!

Endsige, om kun som en Orm for din Hæl
der knuses en hjælpeløs Menneskesjæl! —
De udstak ikke hans Øjne med Stål,
de risted ham ikke over et Bål —

Men dær stod Drengene, store og små,
og dær sad Forældre som Gæster og såe
en bleg lille skælvende Dreng ført op
og riset tilblods på sin nøgne Krop.

Og da Drengens fægtende Hånd blev holdt fast,
og da Slagene faldt, og hans Modstand brast
i en skærende skamfuld og smertefuld Gråd —
ja, hist og her blev en Kind vel våd,

Og hist og her blev en Kind vel rød —
Men ingen af disse Voxne bød
i myndig Vrede: »Slip ham, stans!
Hans Synd er min og det halve Lands.«

De tav, det gjorde de, hver og en.
Og dær stod Drengene, smittet hos ren,
og stirrede tavst på det piskede Barn,
til de alle var skidne af Fejghedens Skam.


XVII

Så dækked Pedellen hans blodslagne Hud,
så blev han af Skolen med Skam stødt ud,
og Rektor talte med Alvor og Fynd
om det sjette Bud, og den smitsomme Synd.

I ynksomme Søstre, I trofaste Brødre,
I strenge Fædre, I kærlige Mødre,
I kærlige Mødre, sådan gik det til.
Jeg kan nævne Jer Time og Sted, hvis jeg vil.

Det skete således til Samfundets Gavn,
i det tyvende Sekel, i Kristi Navn.
Og her hos os, og rundt omkring
sker daglig, daglig lignende Ting.


XVIII

Men hvergang Fuglene fjernt fra Nord
kommer trækkende ned over Bælt og Fjord,
ser jeg et Syn — en hvid lille Ø
i den skyfarvet mørke og skinnende Sø —

En gråhåret Kvinde — en bøjet Mand -
og løbende mellem Klitter og Strand
med klagende Skrig, i rokkende Slæng,
deres eneste Barn, en sindssyg Dreng.

Han dukker og spejder, han skriger og flyr
for en Fugl, en Hare, det blinkende Fyr.
Kun i Skoven, der rasler med Gren mod Gren,
skinnende hvide som døde Ben,

Hvor Mosset, der blomstrer, når Blomsterne dør,
hænger ned gennem Luften i Ranker og Slør,
dær stanser han stundom og kaster sig ned
og lytter til Lyde, som han kun veed:

De døde Fugles fortryllende Sang
igennem Bruset af Blæstens Gang.
</body>
</poem>

<poem id="roerdam2018031523">
<head>
    <title>Til en Flok Ungdom</title>
    <subtitle>med Tak for en Sanghilsen.</subtitle>
    <firstline>I Finland var der — en større Skjald</firstline>
    <source pages="127-130"/>
    <quality>korrektur1,korrektur2,side,side</quality>
</head>
<body>
<nonum><small><right>Febr. 1908.</right></small></nonum>

I Finland var der — en større Skjald,
Mester, hvor jeg må kun stamme,
og dog min Broder i Kunst og Kald.
Han tændte sit Folk en Flamme,
som lyser endnu i dets Hal.

Men den, der selv har Fakkelen fat,
veed ikke, hvor langt den lyser.
Over ham sortner Loftets Nat,
Is på Ruderne fryser,
og Skyggerne skifter så brat. —

Han såe engang, med grånet Hår,
sit Hjem fra de stærkere Dage.
Der henne lå hans gamle Gård —
han tænkte sig langt tilbage
igennem de gangne År.

Og nærmede sig med tøvende Fjed.
Nu boede der fremmede inde.
Nedtrådt havde de Bed for Bed
hvert Mærke og hvert Minde.
Hans Hjerte var tungt derved.

Bag Ruderne skimted han Lægter og Spær,
der skrattede Høvl og Hammer.
En Snedker havde nok Værksted dær,
hvor han havde haft sit Kammer
og kæmpet i Åndernes Hær.

Han sukked. En Gysning igennem ham foer:
Så fejes vi ud som Spåner,
til Aske bliver de brændende Ord,
en Digter er glemt, når han gråner.
Snart er det en Grav, der gror.

Da stødtes pludselig Døren op:
Dær stod i ungdommelig Ynde
en Svend, og strakte sin slanke Krop,
og gav sig så til at nynne
med Blikket i Birkens Top.

Og greb sit Værktøj atter, og sang —
i stemte en mørkere Stemme.
Hvor Høvlen skured og Hamren sprang,
lød Sangen så hjerteligt hjemme.
Han kendte de Ord og den Klang.

Han kendte sit eget Hjertes Råb
til Folket, slaget og såret,
sin rigeste Vilje, sit højeste Håb,
af Ungdommen syngende båret
til Arbejdets hellige Dåb.

Han stod og lytted, han stod og lo.
Så gik han glad, den Gamle:
I levende Sind vil Sangeren bo;
lad så hans Hus kun ramle,
og Glemsel hen over det gro! —

Tak, I Unge! Jer Hilsen faldt
som Dug på støvede Blade,
lig Sangen, hvorom jeg har fortalt,
over Skjalden på Kuopio Gade.
Jeg veed, hvad Hilsenen gjaldt.

Ikke mig selv og den Kunst jeg kan.
Jeg er kun den stammende Tunge,
hvormed vort truede Fædreland
har råbt og kaldt på Jer Unge,
som endnu har Brystet i Brand.

Nuvel, så lyd det Bud og den Bøn:
Værn Danmarks Frihed og Ære! —
En Stump af min Sang gennem Stridens Døn
som et Brus i det Banner, I bærer —
lad det være Sangerens Løn!
</body>
</poem>

<poem id="roerdam2018031524">
<head>
    <title>Solhverv</title>
    <firstline>Hvert År har vi Nytår</firstline>
    <source pages="131-133"/>
    <quality>korrektur1,korrektur2,side,side</quality>
</head>
<body>
Hvert År har vi Nytår.
Med flammende Faner
svinger Kloderne rundt
i de ældgamle Baner.
Skønt er det at skue
den lysnende Dag —
Men den Slags Solhverv
er Klodernes Sag.

Vor Magt er afmægtig
mod Verdners Vandring.
De skiftende Årstider,
Døgnets Forandring
har <i>vi</i> hverken Æren
eller Ansvaret for.
<i>Når</i> kommer det Nytår,
hvis Lysning er vor?

Hvert Folk er en Verden,
hvis Væxt og Forvandling
hver enkelt virker
ved Vilje og Handling.
Dær skaber vi Årstid
og Døgn, som vi vil -
og dømmes derefter,
som Værket er til.

Den rimtunge Tåge,
som isner og knuger
vort Folk, har vi tålt nu,
ikke i Uger,
nej, en Menneskealder
i Mismod og Trods —
skønt det salige Solhverv
kun venter på os.

Den Dag, da vi sambringer
Lyset, som er der,
men nu brænder spredt
i de tusende Hjerter
for Mands Magt og Stands Magt
og smådelte Mål —
når hver bringer sit med,
o se, hvilket Bål.

I et Nu skal de tusend
små Blus flamme sammen,
vort Folks store Hjerte
helt fyldes af Flammen:
For Danmark til Arbejd,
for Danmark på Vagt! —
Hver enkelt har vundet,
når Ofret er bragt.

Tung ligger Tågen,
så knap vi kan ånde,
knap se, hvor vi vandrer
forvildet, i Vånde.
Vi kalder og klager
i Mismod og Trods
på Solhverv — <i>det Solhverv</i>,
<i>som venter på os!</i>
</body>
</poem>

<poem id="roerdam2018031525">
<head>
    <title>Kong Christian ved Dybbøl</title>
    <firstline>Det var stolt at være Konge</firstline>
    <source pages="134-141"/>
    <keywords>christian9</keywords>
    <quality>korrektur1,korrektur2,side,side</quality>
</head>
<body>
Det var stolt at være Konge,
  da Kongerne var fri,
stort at bære Kronen,
  da Kraften lå deri —
da mod Fædrelandets Fare
  Kongen selv og hans Hær
  var Folkets dragne Sværd.

Det er strængt at være Konge,
  når Kronen er den Ring,
hvori Kongen spærres inde
  som en skør og kostbar Ting —
når Sceptret er den Bøjle,
  som binder hans Hænder,
  imedens Hjertet brænder.

Det var strængt for Kong Christian.
  De rakte ham en Pen
og bød ham at skrive
  på Diktat af sine Mænd.
<i>Krig</i> skrev han over Landet,
  sit eget Sind tiltrods.
  Og de nægted ham at slås.

Ham, den fødte Kriger,
  hvis ridderlige Mod
kun fordred at stå forrest
  i Kamp, hvor Folket stod,
ham gav de underdanigst
  en fin Paradekårde
  og bad ham — holde sig borte.

Såe han ud af sit Vindu
  i det kongelige Slot,
blev der råbt og peget Fingre
  af Mistro og Spot.
Og gik han til sit Bord,
  meldte Brev og Telegram
  alt afgjort uden ham.

På det blanke Parketgulv
  gik Kongen op og ned,
syg af ubrugt Styrke,
  og sorgfuld, og vred.
Han hørte over Havet
  de tordnende Kanoner,
  Kampskrig og Klagetoner.

Fjerne Røster råbte:
  »Vi kæmper det vi kan,
vi slider til vi segner,
  men Kongen, hvor er han?«
Da skreg det i hans Hjerte:
  »Hos Jer, i Snavs og Nød
  og Kamp, til min Død!«

Men Statsmænd og Ministre
  forklared og befol:
»Kongen bærer Kronen
  som et kosteligt Symbol.
Når vi har sagt ham Svaret,
  tør han nægte eller nikke.
  Men handle tør han ikke.«

Alt hvad Danmarks Konge
  fik Lov til i den Tid,
da Danmark stred ved Dybbøl
  sin dødstunge Strid,
det var, en enkelt Dag kun
  med galloneret Stab
  at mønstre vore Tab.

Den hele brustne Bue
  Als-Sund til Vemmingbund
vandrede Kong Christian
  hin Forårs-Aftenstund,
mens Hakker og Skovle klirred
  langs nedskudt Vold og Grav,
  og Posterne blev løst af.

Kun denne ene Aften
  trådte hans Fod den Jord
som blodig æltet og jernflængt
  bar de tusende Spor
af Støvler og af Træsko —
  af Mænds tålmodige Tramp
  til Arbejd og til Kamp.

Men at hans kærlige Tanker
  havde vandret Vejen tit,
forstod de Folk han talte med.
  De svarte Kongen frit.
Han stod så jævn og venlig,
  rankt over Sablen bøjet,
  og såe dem fast i Øjet.

For mangen god dansk Bonde
  blev Kongens Blik det Tegn,
hvorpå han trøstig trodsed
  den vildeste Kugleregn:
Sådan strålte af de Øjne
  det kongelige Sind.
  I hans Hjerte såe de ind.

Tilfældig eller villet
  stod Kong Christian et Minut
alene i en Skanse,
  hvor alt var sprængt og brudt.
Besætningen maste
  med Traverser og Grave
  for at bringe dem ilave.

Han stod der ubemærket,
  som en Soldat på Vagt,
til pludselig de alle,
  uden et Ord blev sagt,
såe Kongen, deres Konge,
  og udbrød i et Råb
  af Forundring og Håb.

Et brudt Hurra. De alle
  stod brat mod Kongen vendt,
om Værktøj og om Våben
  de stærke Næver spændt, —
som vented de et Vink blot,
  så sprang de ud til Sejr
  og knuste Fjendens Lejr.

Da svulmede hans Hjerte,
  da greb han til sit Sværd:
Det var Mænd, der stod omkring ham,
  det var Kernen af en Hær!
Titusend vilde følge
  til Kamp i samme Stund,
  for et Ord blot af hans Mund ...

Et Ord, som ej blev udtalt.
  Thi »Hvor blev Kongen af?«
Hans Følge løb og ledte
  langs Vold og Skyttegrav.
»Dær er han, se, dær står han!«
  De mylred i Skansens Strube
  som Bier til en Kube.

Med Hjælme og Chacoter,
  med Hestehaler og Fjer.
I Skumringen bag dem skimtede
  Kongen bestandig fler —
et Spøgelsetog af bukkende
  Ministre og Diplomater,
  med Noter, med Traktater ...

»Vel, mine Hererr, videre frem!«
  Og med et Vink, et Nik
til Skansens tro Besætning
  vendte Kongen sig, og gik.
Og Hakker og Skovle rørtes
  atter med rastløs Hast.
  Det var kun en Drøm, som brast.

Men gennem Skovlenes Skraben
  og Hakkernes durfipe Hug,
steg der af Dybbøls Marker
  et dybt, et sorgfuldt Suk.
Og Kongen stod som en Støtte
  dernede i Skanse to.
  Man beundrede hans Ro.

Dog bad man Majestæten
  i al Ærbødighed:
»På denne Plet just plejede
  Granaterne at slå ned —«
Kong Christian stod dær stum,
  flytted sig ikke en Tomme
  for det — som kunde komme.

Vide kan vel ingen,
  hvad Kongen da tænkte på.
Men bitre var hans Tanker,
  det kan et Barn forstå.
Han stod, som om han ventede;
  måske han bad til Gud.
  Men — der faldt ingen Skud.

Mens Kongen var på Dybbøl
  hin Forårs-Aftenstund,
faldt ikke en Granat
  mellem Als og Vemmingbund.
At dø for Danmarks Ære
  blev ej Kong Christian givet,
  men det — at leve Livet.
</body>
</poem>

<poem id="roerdam2018031526">
<head>
    <title>Ørnereden</title>
    <firstline>Der lå en Ørnerede</firstline>
    <source pages="142-143"/>
    <quality>korrektur1,korrektur2,side,side</quality>
</head>
<body>
Der lå en Ørnerede
på Klintens hvide Top,
Stormen bruste i Vrede,
og højt slog Havet op.

Ørneforældrene spejded
mod Havbrynets bølgende Bræm:
»Unger, så vide I vejded,
glem ikke Vejene hjem!«

Det suste i Bjerg og Hede,
det skreg bag Sletter og Søer;
»Vogt I den gamle Rede,
så skærper vi Næb og Kløer.«

»Lad I ikke Reden falde,
men bød den flængte Rand,
så kæmper vi Unger alle
som Ørne for Ørnenes Land.« -

Fiskerne under Kysten
fortæller et Sagn derom:
Det var i en Storm af Østen
de unge Ørne kom.

Da skreg de over Klinten,
fløj ud hvor ingen veed —
Fjer hang på Kridtet og Flinten,
og Reden lå blæst ned.
</body>
</poem>

<poem id="roerdam2018031527">
<head>
    <title>Kronen</title>
    <subtitle>Til »Flensborg Avis«.</subtitle>
    <firstline>Af Guld er den Krone drevet</firstline>
    <source pages="144-145"/>
    <quality>korrektur1,korrektur2,side,side</quality>
</head>
<body>
Af Guld er den Krone drevet,
vi løfter den højt, hvor vi står.
Under den har vi kæmpet og levet
    i langt over tusend År.
Og blev dens Rand end skåret,
og drypper den Ild og Blod,
des højere har vi den båret
    og med des fastere Mod.

Det har ej så skullet være,
som alle vi vilde det helst,
at alle vi frit kunde bære
    den gyldne Krone frelst.
Men flængtes end Riget af Fjender,
Folket, det sprænger de ej,
de sprænger ej tusend Års Minder
    om fælles Vandring og Vej.

Mands Vilje kan Magt ej myrde,
Stål stænger ej Hjertets Dør:
Vi bærer den gyldne Byrde
    samfast eet Folk som før.
De danser, de danske Stammer,
om Egens ældgamle Bul
— een i brændende Flammer —
    og bærer den Krone af Guld.

Der klinger en Evighedstone
for hver, som rører dens Rand,
ud af den gyldne Krone;
    så ler han ad Storm og Brand.
Er Byrden os tung at bære,
selv bærer den os i sin Favn —
thi Danmarks Lykke og Ære
    er Guldkronens Navn.
</body>
</poem>

<poem id="roerdam2018031528">
<head>
    <title>Danmark</title>
    <firstline>Sorgløst kan vi ej synge dit Navn</firstline>
    <source pages="146-148"/>
    <quality>korrektur1,korrektur2,kilde,side</quality>
</head>
<body>
Sorgløst kan vi ej synge dit Navn,
        Danmark!
Der bløder Sår, og der brænder Savn —
    Den Sang kan Tvang dog ej stænge.
Den er i hvert Slag vort Hjerte slår,
stærkere nu idag end igår.
    Vi har elsket dig længe,
        Danmark,
    i tusende År.

Skæbner skifter med Tidernes Gang,
        Danmark,
men aldrig tav i vort Sind den Sang:
    Du er vor Elskov og Ære.
Og aldrig klang det fra Mand til Mand,
som da du faldt ved Afgrundens Rand:
    Dig vil alle vi bære,
        Danmark,
    vort levende Land!

Det klang fra Mejsel og Murske og Plov,
        Danmark,
fra nybrudt Ager og genskabt Skov
    op mod de drivende Skyer.
Det sang hvor Maskinernes Kulrøg foer,
bruste i hver ny Dampers Spor
    ud fra Havne og Byer:
        Danmark,
    det frugtbare, gror.

Stride Strømme og Storhavs Brus,
        Danmark,
det lufter frisk i dit grønne Hus
    ud mod alle de Kyster.
Men alt hvad vi henter af Guld og Gavn
    bringer vi hjem fra fjernest Havn,
kaldt af Bølgernes Røster,
        Danmark,
    her hjem i din Favn.

Frit fra Sagas ældgamle Gry,
        Danmark,
vort Arbejds Land og vor Lykkes Ly —
    nu stiger stormende Floder.
Men Sønnernes Vagt omkring dig står,
frit skal du bo i din arvede Gård,
    du vor blomstrende Moder,
        Danmark,
    i tusende År!
</body>
</poem>


</workbody>
</kalliopework>

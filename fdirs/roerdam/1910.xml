<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1910" author="roerdam" status="complete" type="poetry">
<workhead>
   <title>Luft og Land</title>
   <year>1910</year>
   <notes>
        <note>Teksten følger Valdemar Rørdam: <i>Luft og Land</i>, Gyldendalske Boghandel, Nordisk Forlag, Kbh., 1910.</note>
      <note>Stavemåde og tegnsætning følger samvittighedsfuldt originaludgaven, kun åbenbare fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse.</note>
   </notes>
   <pictures>
       <picture type="titlepage" src="1910-p1.jpg">Titelbladet til <i>Land og Luft</i> (1910) siger ,,Valdemar Rørdam / Luft og Land // Gyldendalske Boghandel / Nordisk Forlag // MDCCCCX''.</picture>
   </pictures>
   <source facsimile="11540800398E_color" facsimile-pages-num="178" facsimile-pages-offset="8">Valdemar Rørdam: <i>Luft og Land</i>, Gyldendalske Boghandel, Nordisk Forlag, Kbh., 1910.</source>
   <quality>korrektur1,kilde,side</quality>
</workhead>
<workbody>

<section>
<head>
    <title>Fra det gamle Sjælland</title>
</head>
<content>

<poem id="roerdam2018031101">
<head>
    <title>Ondløse</title>
    <firstline>Når var det, hvor var det, den brast?</firstline>
    <source pages="11-34"/>
    <quality>korrektur1,kilde,side</quality>
</head>
<body>
I

Når var det, hvor var det, den brast?
En Stræng i min Sjæl kun Brusten.
Et Svinghjul som rendte sig fast;
nu æder Rusten.

Giv Glemsel, o Solskin og Blæst
og glitrende Bølger!
Det blæser med Vår af Sydvest,
og jeg følger.

Jeg genkender Svinget af Vejen
og Gårdenes Klynger;
de ligger som Linned på Blegen
og Lærkerne synger.

Nej, Åmosen er det som toner:
En milebred Harpe,
spændt ud mellem Asernes Kroner,
de skovblå skarpe.

Spændt ud med de strømblå Strænge
der sitrer i Blæsten.
De lokker Ens Hjerte så længe ...
Jeg glemte dem næsten.


II

Her gik jeg den modsatte Retning
en Sommer for tyve År siden
og tvandt på den Tankernes Fletning
der bandt mig til Tiden,

Min Fjende, og gjorde mig ene,
til Kampen endes,
og bød mig det Brød, som er Stene.
Dog mangt kan hændes.

Ja, selve den mægtige Tid
kan blive den lille.
Som død kan jeg vinde min Strid;
det er ikke for silde.


III

Nu vandrer jeg Længslernes Led,
ikke frem, men tilbage.
Et Sår skaller af for hvert Fjed
mod min Ungdoms Dage.

De glattes, de glødende Ar,
i den lægende Vår,
og min Hud blev frisk som den var.
Jeg er glad hvor jeg går.

Hver Pil ved de vandfyldte Grøfter,
hvert soltørret Dige,
hvor Følfodblomsterne løfter
de gule Flige,

Gør lønlige Tegn til den Vandrer
som var deres Ven:
Vi kendes endnu ved hverandre,
vel mødt her igen!

Og de legende Unger som ligger
ved Husmandens Dør,
de nikker igen, når jeg nikker,
som såe de mig før.

De såe mig — såsandt deres Fædre
og Mødre engang
har leget med mig. Det er bedre
end mangen en Sang.

Og selv fra de altfor friske
og spraglede Huse
hører jeg Minderne hviske,
som Siv kan suse.

Jeg ser jo de klinede Hytter,
som Borte nu gemmer,
og genkender, når jeg lytter,
de Dødes Stemmer.


IV

Dog er jeg mer end de Dødes
drømvandrende Gæst.
Her står jeg hvor Vejene mødes
i Vårsol og Blæst,

Og knejser dristigt og tror mig
en guldkrushåret Student —
så bugnende bærer den Jord mig,
så kært og kendt.

Butiken og Kirkegårdsmuren
og Enkesædet:
Her hviles mit Hjerte fra Turen;
ja, her er Stedet.

Eet er dog Sjælens af alle
de tusende Sogne ...
Da hører jeg Klokkerne kalde,
ser langsomme Vogne.

Der tales derinde. De synger.
Elsket og savnet ...
Så skilles de sortklædte Klynger;
jeg hører Navnet.

Et Barn er begravet, en Datter
af en der med mig var Dreng.
Da hulker med halvkvalt Latter
Erindringens rustne Stræng.

Hvor blev han af nu, Studenten,
den ranke, med Krøller?
Det skrider, gør Leret i Skrænten,
og Strømmene skyller.


V

Hvad fabler jeg? Klokkerne tier
og Vognene kørte ...
Var alt kun en Drøms Melodier,
som Drømmeren hørte?

Her står jeg og taler med Smeden.
Ja, Tiden går.
Det, der kun synes forleden,
er tredve År.

Men Smeden er stadig den samme:
Det sorte buskede Skæg
og det kraftige Blik — Jern, Flamme
og sodet Væg.

End ser jeg bag Ruderne skinne
en rød Balsamine.
Dær spilled jeg Sorteper inde
med Smedens Kirstine.

I Trods mod Alverden jeg fægted;
hun smelted mit syvårs Hjerte,
det blussende Barn — jeg smægted
og lod mig sværte.

Nu sidder hun Enke med Gården
derovre i Tviden —
gør Smedens Kirstine fra Våren
for tredve År siden!


VI

Det er som en Flod jeg fornemmer
evindeligt bruse
bag alle de venlige Stemmer
fra lave små Huse.

Jeg hører et Vandfald true
fra tordnende Bredder
i Sognefogedens Stue,
hvor tyst jeg sidder,

Og ser, bag hans rynkede fine
forstandige Træk
og hans Smil og hans rørte Mine,
en Dreng smutte væk.

En Dreng som løber og leder
i Kongsdal Enge
med Far efter Fuglereder,
to raske Drenge,

Der lægger snedige Planer
mod Lotte, min Faster,
om Baghold i grønne små Graner ...
som længst blev Master.

Jeg hører de gamle Børns Røster,
og Græshopper synger
fra sjunkne Sommeres Kyster,
så Gulvet gynger.


VII

Så lister jeg ud for at skjule
mit sitrende Sind
i Kirketårnet hos Fugle
og Vær og Vind.

Jeg bolter bag mig den gamle
groft jernbeslagne Låge
og finder uden at famle
de kendte Kroge.

Jeg kravler ad ormædte Trapper
og stejle Stiger
imellem Luger der klapper
og Råger der skriger.

Jeg rører det rustne Anker
i den Kampestens Mur
og går på de vældige Planker
i Klokkernes Bur.

De hænger så tyst i den skumle
men luftige Hal;
kun hundredårs Indskrifter mumle:
Vi kender vort Kald.

Jeg læser og lytter — og rører
de tunge Kroner.
Da ryster mit Hjerte. Jeg hører
hvor Malmet toner.

Far, Farfar og Farfars Far
har vel kendt Klokkernes Klang,
og vidst hvor den knuged og bar
Guds Tjeneres Gang.

De har talt i det smykkede Kor
over kransede Lokker
og talt over tre Skovle Jord
med disse Klokker.

Og deres Bønner og Klage
og knuste Håb
har stormet i Krigens Dage
med Klokkernes Råb. —

Farfar i tætknappet Kofte
med buskede Bryn.
Jeg såe ham ikke ret ofte,
men husker det Syn.

Og den opslagne Bibel på Bordet:
,,Læs her, min Dreng!''
Han lytted alvorlig til Ordet,
dybt mild og stræng.

Lad briste! Der gives de Bånd
som aldrig forgår;
Han velsignede mig med sin Hånd
på mit gule Hår. —

Og Farmor, en fin gammel Kvinde
med drømblå Øjne.
Det er så mægtigt et Minde,
skønt År er fløjne.

Hun hvilede hvid og spæd
i alt det hvide,
dødtræt; og jeg tror jeg græd
ved hendes Side.

Da rejste hun sig i Sengen
med hulkende Røst
og greb og knugede Drengen
ind til sit Bryst.

Det Bryst, hvis Mælk en Gang
min Far havde drukket.
Der brast som en jublende Sang
i Smertesukket.

Og under en Regn af Tårer
trykkede hun
som rejst fra sin egen Båre
et Kys på min Mund.

Jeg såe hende aldrig mer -
kun en Blomsterdynge,
der sank i det kolde Ler
med så liden Tynge.

Men Klokkens klingende Krone
i tusmørk Ro
har tryllet frem i een Tone
dem begge to.

Thi under de Toners Bue
bar trofast i to Snese År
den stilfærdige Præst og hans Frue
Livs Kamp og Sår.

Og da de med udslidte Våben
tilsidst måtte vige,
slog Klokkerne Porten åben
til Himmerige.

Og ringer endnu hver Kvæld
over Støvets Rede.
Jeg åbner en Glug på Hæld:
Dær ligger de nede.

I Duft af Hylde og Hægge
fra Præstegårdshaven
grønnes med Vedbenddække
Dobbeltgraven.


VIII

Jeg lukker den Glug. For silde!
Det er allerede sket:
Alt hvad jeg nødigst vilde
har jeg set.

Bag Bedsteforældrenes Grave
Barndomshjemmet,
tre Slægtleds Hus og Have,
nu stængt og fremmed.

Jeg ser det her hvor jeg hænger,
som før jeg såe:
De hundredårige Længer
med Tag af Strå.

Og Storkereden på Stalden.
Det Røverkastel:
Hvor var der en Knevren og Skralden
hver Sommerkvæld!

Af Hjørneskorstenen stiger
en blålig Røg;
jeg hører pludrende Piger
og Køkkenstøj.

Jeg hører Ringene klirre
fra det gamle Komfur.
Så underlig det forvirrer ...
Nu slår der et Ur.

Syv Slag. Så bliver der smækket
et Vindu op. Ja, naturligvis,
nu kaldes der: Bordet er dækket —
Kom ind, Børn, og spis!

Jeg selv er nær ved at svare
fra Tårnets Tind,
men kender ikke den Skare,
der stormer ind ...


IX

Her sidder jeg skjult og bange;
men Haven dær
med dens grønne Plæner, dens Gange
og gamle Trær

Er uforandret den samme,
som da jeg såe
min lønlige Ungdoms-Flamme
med Florentinerhat på

Sidde ved Elmetræet
i Aftensols guldrøde Strømme
med Hænderne foldet om Knæet
og stille drømme

I Sommerens søde Lejde
hos Blomsterduften
uden at ane hvad Fejde
jeg førte fra Luften.


X

Dær kupler nu Elm og Linde
de nøgne Grene,
og nu er de andre inde
og Haven ene.

Farvel, Klokker! — I tier? —
Jeg går bedrøvet;
det blir ikke Jer som vier
mit Støv til Støvet.

Jeg er en fremmed som træder
med frygtsomt Fjed
på Mindets hellige Steder
og skælver derved.

Det skræmmer alt, og det lokker
med lønlig Tvang.
Da ringer de gamle Klokker
til Solnedgang.

Og Tonerne fylder med Fred
den tusmørke Gård.
Jeg bliver så tryg derved,
hvor træt jeg står.

Jeg ser i gladere Tanker
nu end før
hin Dør mellem Rosenranker
som Fremmedes Dør.

Det Lys bag de lave Ruder
er tændt for andre,
men hilser fra gamle Guder
en ensom Vandrer.


XI

Jeg skimter i Lampeskæret
en Række Profiler —
en Kande der løftes iværet —
en Pige der smiler —

Så går jeg ud af den skumrende
Baggårdsgyde
og lytter til Staldens humrende
Dyrelyde.

Her ligger nu Haven ene med
glasgul Himmel
bag sorte Kviste og Grene,
vårligt svimmel.

Erindringen smutter og jubler
— en hjemvendt Fugl —
i alle de Kroner og Kupler
og Lysthusskjul.

Det lyser langs dunkle Hækker
og skumrende Skrænter
af stille Vintergækker
der står og venter.

De skinner langs Dam og Dige
i hvide Klynger
som Børn af et hemmeligt Rige;
de står og synger.

Jeg bøjer mig mod deres Kroner:
Hvem venter I på? —
De spæde nynnende Toner
kan ingen forstå.

Men over Kastanjen er Himlen
begyndt at blåne.
Dær hænger i Grenevrimlen
den gule Måne.

Og som jeg nu går og finder
de gamle Stammer
med deres Navne og Minder
i Månens Flammer,

Og sporer på Duften de Buske
hvormed Rabatten er kantet.
Violer som jeg kan huske
jeg selv har plantet,

Får også de andre Ting Stemmer,
Stene og Jord.
De nynner om noget de gemmer
og noget der gror.

Et Kvidder, en Rislen, et Sus ...
Jeg ser kun det lave
langstrakte hvidkalkede Hus
i en månelys Have.

Usynligt er det som fortryller,
og svært at tyde.
Dog skelnes i Tonernes Mylder
nu enkelte Lyde.

,,Vent!'' hvisker en Vinterasters
mig dæmpet imøde.
Jeg veed at den Røst er min Fasters —
jeg blev født da hun døde.

Og Maidenblush-Buskene kalder:
,,Kom her og dans!'' —
Hvem saae vel sin Far i den Alder?
Dog Stemmen er hans.

Og ud fra Kastanjerne stammer
to barnlige Røster:
,,Se, her har vi vores Kammer!''
— Min Bror og min Søster.

Jeg lytter. Hvad mer skal jeg gøre?
Men Sangen og Suset
pibler af Ruder og Døre
i selve Huset:

,,Hvad er det, som her gør dig fremmed?
Dit snævre Sind.
Luk ikke dit Hjerte for Hjemmet —
Kom du kun ind!''


XII

Så finder jeg Gangdøren åben,
og åbne Hænder og Blikke.
Min Rustning og mine Våben
behøves ikke.

Det er ikke alt som flyttes,
når Slægterne vandre.
Vi, som aldrig før mødtes,
vi kender hverandre.

Her sidder en grånet Fader
og falmet Moder
og ser på de glidende Flader
af Livets Floder,

Mens knejsende Sønner, Knægte
og voksne Svende
forlanger sig ud at fægte
til Verdens Ende,

Og mørke strålende Piger
med røde Munde
går drømmende rundt og higer
mod Havsens Bunde.

O, vist er vi Fremmede Frænder
af samme Rod,
og Hjemmet i Slægtens Hænder
kun videre groet!

Jeg hører af deres Tale,
og da de synger,
af Tonernes Bjerge og Dale,
hvor Hjerterne gynger.

Forældrene synger. Det svulmer
af kæmpende Dage,
det bryder, og brister, og dulmer:
Nu ser vi tilbage.

Så stiger i skælvende Stråler
en Ungpigerøst.
Det er Himlens Højde den måler
med ængstelig Lyst.

Vel er det knap til at tåle
for en som er ældet,
og dog, lad den stige, den Stråle
af Æventyrvældet!

Den steg vel før her i Rummet
af andre Struber.
Når tror man, en Sang er forstummet
i Støvets Gruber?

Den veed sig i Træernes Kroner
hos Vinden at fjæle.
Og Blomsterne hvisker og toner
af henfarne Sjæle.

De Dødes — og vore egne,
som vi har mistet!
Vi finder dem allevegne,
når Sløret er bristet.

Og kommer der Folk som træder
uden Sange,
lig Dyr, på de hellige Steder,
så flygter de bange.

Så skjuler de sig. Men de er der.
Det lever, det døde,
og ånder syngende Hjerter
med Sang imøde.

Selv vi, selv vi, der os vånder
i Kødets Glæder,
kan leve i Løn som Ånder
på andre Steder.

Legemet kan man flytte,
men Sjælen er tro:
Hvor den een Gang blomstred og blødte,
dær vil den bo.

Forladt af sin Sjæl må man vandre
så tung som Bly
og låne sig frem hos andre,
til man får sig en ny.

Den første er blevet tilbage,
har gjort sig fri
til evigt Liv i de Dage,
som blev forbi.

Og andre, måske kun hin ene
kan møde den dær
og tale med den i Stene
og Blomster og Trær.

Da mærker man undertiden
i dulgte Skælv
af underlig Lyst og Liden
sit mistede Selv.

Hvorfor da så ængsteligt fritte
tilbage og frem?
Vi lever i altings Midte,
går altid hjem.


XIII

Farvel, I knejsende Svende
og trodsige Knægte!
Vi ses ved Verdens Ende,
dær skal vi fægte.

I mørke, I strålende Piger,
Farvel, Farvel!
Vi mødes vel dær hvor I higer
en månelys Kvæld.

Og I, som råder herinde
og undte Gæsten
sin levende Lod at finde
af Påskefesten —

Jeg søgte Jer her som fremmed,
og hilser nu da jeg går:
På Gensyn! På Gensyn i Hjemmet
om hundrede År!

Forgængeligheden truer;
måske er det gamle Hus
med de bjælkeloftede Stuer
da lagt i Grus.

Men selv bag styrtede Vægge
og ildædt Strå og Stok
skal vi såvist finde Dække
og Lunhed nok.

En Evighedssang skal vi suse
med Blæsten her
igennem de sjunkne Huse
og smuldrede Trær.

I Klokkerne skal vi gynge,
når Malmet runger,
og lære Luften at synge
med salige Tunger.

Da veed vi, at Vinteren gækker.
Langs Glemselens dunkle Dige
skal vore lysende Rækker
en Vårnat stige.

Og langs de skumrende Skrænter 
skal atter en Vandrer gå
og undrende spørge: ,,Hvem venter
I Blomster på?''
</body>
</poem>

<poem id="roerdam2018031102">
<head>
    <title>Anders ved Fugleå</title>
    <firstline>Gamle Anders ved Fugleå</firstline>
    <source pages="35-38"/>
    <quality>korrektur1,kilde,side</quality>
</head>
<body>
Gamle Anders ved Fugleå
er glad for en Snaps og en sovset Skrå.
    Ved Stolk var han med som Dragon,
    blev Kusk hos den salig Hr. Greve,
og har nu et hundrede Kroners Pension
    og nådigst Lov til at leve —
i Halvsult, Snavs og Useldom,
    til Hytten en Dag blæser om.

Gamle Anders ved Fugleå
er plaget af Gigt, kan dårlig gå.
    Hver Dag kommer Naboens Kvind
    og hjælper ham op tilsæde;
hun har syv Børn og et Satans Sind
    og får ham tit til at græde.
Så går hun hjem og gir Ungerne Klaps,
    og han tar sig en Skrå og en Snaps.

Dær sidder Anders ved Fugleå,
krumbenet, tyndbenet, snavset og grå.
    Hans Armstol er flettet med Halm,
    tykt Vadmelstøj stritter om Kroppen,
Stuen er enten kold eller kvalm,
    og bide gør Lusen og Loppen.
Så skutter han sig med et Hiv og et Suk —
    og tar sig et godt lille Kluk.

Der er alfar Vej over Fugleå.
Med Trøjeærmet kan Anders nå
    at viske Vinduets Glar.
    Han kender fra fire Sogne
hver Bonde og skelner hvad Ærend de har
    af deres Bæster og Vogne.
Til Mølle, til Bys, jo, Anders er med —
    og får sig en Dram hvert Sted.

Gæstfri er Anders ved Fugleå,
han byder dig strax en Snaps og en Skrå
    og famler med rystende Hånd
    i Skuffen og hitter Medaljen
og gnider dens Malm og glatter dens Bånd:
    Mars mars! gik det lukt i Bataljen,
Bæster og Folk i een Klump. Han slap
    med en Rift og en bortskudt Knap.

To Gange om Året står Storvask på
for Stuen og Anders ved Fugleå.
    Han sidder med vandkæmmet Hår,
    fint raget, og venter på Præsten;
han hverken snapser den Dag eller skråer,
    han staver Salmen og Læsten.
Beredt skal man gå til Nådens Bord
    og annamme Guds hellige Ord.

Men Dagen derefter ved Fugleå
tar Anders trøstig en to Tommers Skrå
    og spytter i saftige Strip,
    frigjort for Synden og Skammen.
Ud gennem hans røde Næsetip
    siver blinkende Dråber af Drammen.
Selv en knejsende Kusk på en grevelig Buk
    ser han uden et Suk.

Det blæser og regner ved Fugleå
gennem Væggen af Ler, gennem Taget af Strå,
    men dø, Godtfolk? Nej Tak!
    Er Livet da kuns for Grever?
Den kloge Kones ny Plaster trak
    det onde fra Anderses Lever
ud af en Byld på hans Tommeltot.
    Nu har han det rigtig godt.

Den fattige Anders ved Fugleå,
så længe han har kun en Snaps og en Skrå
    er Livet ham til Behag.
Han har kun een Bøn til Vorherre:
At han må gå bort på en ædru Dag.
    Det skal vel knibe, desværre —
Dog kan det ske, at der gives Pardon
    endda til en gammel Dragon.
</body>
</poem>

<poem id="roerdam2018031103">
<head>
    <title>Karen og Klokkerne</title>
    <firstline>Vist ingen, som har hørt dem, glemmer</firstline>
    <source pages="39-47"/>
    <quality>korrektur1,kilde,side</quality>
</head>
<body>
Vist ingen, som har hørt dem, glemmer
de gamle Klokkers dybe Stemmer.
    De ringer Solen op og ned
        bag Skov og grønne Banker;
    de ringer Tid og Evighed
        og underlige Tanker.
    De ringer Året ind og ud;
    de ringer for den unge Brud
        og for den åbne Grav.
    I Julesne og Pinsemaj
    vidt lyder over Mark og Vej
        med evig Længsels Krav
    i Klagesuk og Jubelsang
    de gamle Klokkers dybe Klang.

Landsbyer, Gårde, Mosehytter,
de lukker alle op og lytter.
    I Vinterslud, i Sommerdug,
        det kalder og det tvinger;
    man kigger op til Tårnets Glug,
        så længe Klokken svinger.
    Den tav; dær tav syv hundred År ...
    Sligt er der få kun som forstår;
        men denne Toneregn
    befrugter dog de stumme Sind
    i Broderskab med Sol og Vind
        og Stjernehimlens Tegn
    og andre Ting, som er fra Gud
    og vælder evigt på hans Bud.

Sært nok, at dette Malm, der toner,
er støbt som Ovne og Kanoner,
    og såre møjsomt hejset op
        og hængt ved stærke Kroge
    på Bjælkerne i Tårnets Top
        hos Ugle og hos Råge.
    Og hversomhelst kan med et Greb
    om Knuden af et snavset Reb
        straks vække Malmets Ånd.
    De høje Klokkers Tonevagt
    for Himlens Port er ikke lagt
        i nogen Engels Hånd;
    de tjenes og de styres blot
    helt jordisk, ja, selv jordisk småt.

Bredskuldret, knoklet, gigtkrum bøjet,
og med et fjendtligt Glimt i Øjet,
    går Karen dær. Hun skridter af
        som Karl i Kvindeklæder
    med knudret Hånd om knortet Stav
        til Støtte hvor hun træder.
    Om Hagen stritter Stubbe grå;
    hun gumler iltert på sin Skrå
        og mumler ved sig selv,
    mens tungt, som tusend Gange før,
    hun kravler indad Tårnets Dør
        op langs det tykke Hvælv
    ad Trappetrin og Bjælkebro
    og griber Tovet med sin Klo.

Vægtstangen vipper, Klokken svinger,
og Knevlen slår, og Malmet klinger.
    Slag følger Slag, og Klang mod Klang
        slår rungende tilbage,
    det dunkle Rum er fyldt med Sang
        og Suk og Råb og Klage.
    I Øst og Vest, i Syd og Nord,
    højt op i Sky, lavt ned mod Jord
        flyer Klangen Gry og Kvæld;
    men Karen tykkes, halvt i Drøm,
    at alt går ud kun som en Strøm
        af hendes Hjertes Væld
    og alt kun opad, op til Gud,
    med lønligt Håb og bønligt Bud.

Så synker da de sidste Toner
i Præstegårdens Lindekroner,
    og Karen kommer, svedt og træt,
        men mindre hård i Synet;
    man kunde tro, hun havde grædt,
        endskønt hun rynker Brynet.
    Hun skridter bred og buklet bort,
    men nikker nu til Gensvar kort
        og gir ,,Gudhjælp!'' igen;
    går Præstegårdens Stald forbi,
    ud over Marken, ad en Sti
        halvhundred Alen hen,
    imod den lave Flagredør
    i Hytten som hun kom fra før.

At ældes arm og smertestunget
var ej for Karens Vugge sunget.
    De Folk som er i Karens År
        kan mindes hendes Latter
    og hendes lyse Ungdoms Vår
        som Lavs i Ulstrups Datter.
    Hun kunde gøre Forkarls Værk,
    hun var så køn, som hun var stærk,
        og Farens Øjesten.
    Og der var Jord og Penge nok,
    og Frierne, de kom i Flok,
        og gik med Nej, hver en,
    indtil hun tog den svenske Pjalt
    og mistede for hans Skyld alt.

Ham svenske Jonas kunde synge
så Hjertet sad som i en Gynge,
    fløj dybt og højt med Tonen ud
        i sød og farlig Svimlen.
    Og Karen fløj. Hun blev hans Brud
        i Løn, for Gud i Himlen —
    og vågned op, gjort arveløs,
    før ,,hjärtavän'', nu ,,jävels tös'',
        der narred sig til Mand.
    Gift blev de, skønt med Ve og Ak,
    men Jonas drev, og Jonas drak,
        som kun en Svensker kan,
    og alt hans Fusk og Brændvinsfyld
    var Karens Skam og Karens Skyld.

Men Karen ypped ingen Trætte,
hun tog det som fortjent med Rette,
    gik ud på Vask fra Sted til Sted,
        sled hårdt, med Flid og Nemme,
    ja, strøg tit Mandens Teglsten med,
        mens han lå fuld derhjemme —
    til han en Dag beruset kom,
    hvor Drengen i sin Leg krøb om,
        og sparked til den Små:
    Da sprang hun op og slog sin Mand,
    slog vildt, som rent fra sin Forstand,
        bød ham med Bandsord ,,Gå!'' —
    Og Jonas gik. Han gik og lo.
    De fandt ham hængt bag Ulstrup Kro

Men Barnet, det blev sygt og døde.
Og da gav Lavs i Ulstrup Møde.
    Den lille Grav var kastet til;
        så tren han hen til Karen.
    Han græd: ,,Kom hjem den Dag du vil!''
        Hun vendte sig mod Faren,
    hun rystede af fjendsk Foragt:
    ,,Det var lidt sent, du fik det sagt!'' —
        Så gik hun hjem til sit,
    sin Ensomhed, sin Fattigdom,
    sit Nag. Hun såe sig ikke om,
        gik tungt, med lange Skridt,
    og stængte bag sig. Døgn gik hen,
    før Døren åbnedes igen.

En Præst må gå, hvor Guds Ord kræves,
men her gik Præsten selv forgæves.
    Først da med Biblen i sin Favn
        han kom for tredje Sinde
    og bød: ,,Luk op, i Herrens Navn!
        Han kalder på dig, Kvinde.''
    Først da, først da kom Karen ud,
    med uredt Hår og gusten Hud
        som fra en Fængselsgrav,
    og stod dær kold og stod dær stum
    trods Lov og Evangelium;
        hun rysted alting af:
    ,,Den Lille bliver frelst, måske;
    fordømte er vi andre tre.''

,,Vist er det, I har vakt Guds Vrede;
men derfor er det du skal bede.''
    ,,Det kan jeg ikke.'' ,,Så skal jeg.''
        ,,Det er ej Ham det gælder!
    Om selve Bispen bad for mig,
        så hjalp det ikke heller.
    Ens bedste Bøn nåer sjældent ind
    så nær som i det næste Sind,
        men op til Gud er langt.
    Mit Råb nåer aldrig Nådens Port;
    og bad jeg, bad jeg nok for stort ...''
        Hun ånded træt og trangt.
    Da runged over By og Vang
    de gamle Klokkers dybe Klang.

Og Karen skjalv og skjulte Blikket.
Men Præsten rejste sig; han nikked:
    ,,Ja, Karen, når vi selv i Trods
        vil for vor Skæbne råde,
    da råber Klokkerne for os
        til Himlen om Guds Nåde.
    For dem er ingen Bøn for stor.
    De beder for den faldne Jord,
        og det skal nok nå frem.
    Giv du nu Klokkerne din Bøn.
    De råber højt, og dog i Løn. —
        Godnat!'' — Så gik han hjem.
    Men Karen sad i Tvivl og Håb
    og lytted til de Klokkers Råb.

Fra den Dag rysted hendes Hjerte,
kun halvt forstenet i sin Smerte,
    hvergang hun, Aften eller Gry,
        og ude eller hjemme,
    fornam i Klokkens Klang påny
        sin egen kvalte Stemme.
    Den gamle Ringer blev for svag;
    så stod hun selv en skønne Dag
        og trak det tunge Tov;
    og lønligt Suk og bønligt Bud
    fik Lyd, steg udløst op til Gud ...
        Å Gud, at hun fik Lov! —
    Forstod hun ej hvad Bønnen gjaldt,
    hun følte dog, hun bad om Alt.

Og mens hun ringer, mens hun kimer,
går tredve År som tredve Timer.
    Det trækker ind ad Glug og Tag
        igennem Klokkerummet;
    hun står der drivsvedt Dag for Dag,
        af Gigt er Kroppen krummet,
    så hun med sine stive Kløer
    vel rækker Jorden, før hun døer.
        En grimme gammel Kvind,
    med Hagens Stub og Hårets Tjavs
    og alle Furer fyldt med Snavs
        på Pande og på Kind.
    Skræmt flygter Byens Børn i Flok
    for Karen Ringers Knortestok.

Men Karen ringer så det runger,
det råber som af tusend Tunger.
    Hun ringer for sit Barn, sin Far,
        hun ringer for den Hængte,
    for alt hvad ondt hun i sig har,
        og gjorde før og tænkte.
    Hun ringer Fred, har ringet Krig,
    hun ringer Brudefærd og Lig,
        og mener Et med Alt —
    mer end hun selv og Mængden veed:
    Alvisdom, Albarmhjertighed,
        af evig Længsel kaldt.
    Måske de høje Klokkers Vagt
    er i de rette Hænder lagt.
</body>
</poem>

<poem id="roerdam2018031104">
<head>
    <title>Knud og Trine</title>
    <firstline>Laden smækker med rappe Smæld</firstline>
    <source pages="48-55"/>
    <quality>korrektur1,kilde,side</quality>
</head>
<body>
    Laden smækker med rappe Smæld,
og Skamlen knirker, og Skytten slår.
Sol er der både ved Gry og Kvæld
i den lave Stue, hvor Væven står.
Til Morgen skinner den klart hos Trine
ind gennem Kaktus og Balsamine,
til Aften gyldner den Støvets Svæven
og gløder Spindet om gamle Knud.
Han stanser Væven
og kigger ud.

    Tænke gør han nok helst i Smug,
den lille Knud med det hvide Hår;
stilfærdig lægger han Dug til Dug,
mens Skamlen knirker og Skytten slår.
Men Trine har en velsignet Tunge,
hun veed om Faren til Elses Unge,
og hvad Niels Nilen vil ha for Møllen,
og når Pe’ Pæsen går bankerut —
Knap stanser Skyllen
et halvt Minut.

    ,,Gud dov, Knud, hvor du dov er dom!''
Han smiler stille, mens Væven går,
og Trine snakker og tripper om
og ler til Knud med det hvide Hår.
Men stanser Væven, og Trine tier,
er alt eet syngende Surr af Bier,
og ind ad Vinduets Åbning strømmer
sød Duft af Blomster i Bunkevis —
Man står og drømmer
om Paradis.

    Bommen drejer, og Skytten slår,
Knud strammer kyndig det gode Garn:
Eet Slægtled slider ej denslags Vår,
de Lagen arver Ens Barnebarn.
Mor Trine prikler og såer og poder,
hun er den ømmeste Blomstermoder,
går Haven gennem, trods Værk og Trykken,
med Lugekniv og med Plantepind —
og retter Ryggen og snakker ind.

    Før var Haven det bare Sand.
Føl nu, ren Pottemuld, Drivhusjord!
Slid har det kostet, men når man <i>kan</i> ...
,,Den blev smænd osse præmért ifjor.''
Diplomet hænger, svært fint beseglet,
i Glas og Ramme dær under Spejlet
hos Olietrykket af Himmelbruden
og Jesu Hjerte med åbne Sår
og Navnekluden
fra Herrens År.

    ,,Movsomt er det at se på Tryk
med Sovn og By og Ens fulde Navn.
Strast var det liså det gav et Ryk — <!-- "Strast" er god nok -->
men jeg begreb jo, det var til Gavn.''
Og Trine maser med Flid en Måler,
mens hun af hemmelig Stolthed stråler,
de brune Øjne slår Vifterynker
af Smil i Kindernes Æbleskind —
mens halvt hun klynker
af ydmygt Sind.

    Haven er som et trefags Hus
med grønne Vægge af Trær på Tråd,
en fodsbred Gangsti med harpet Grus,
fint jordbærkantet og vandingsvåd,
og en etbrædts Bænk ved en halmtagt Kube
med Bisurr gennem den sorte Strube.
Dær kan man sidde, når Solen svider,
i Skyggeskjul af en Hyldebusk,
imens man gnider
sin Ambradusk.

    Inde knirker og banker Knud,
og her står Blomster i Sol og gror.
En spættet Nellik er sprunget ud,
og Slørblomstbuskene står i Flor,
og Bier kravler og Bier dumper
i Tøffelblomsternes gule Klumper.
Pralbønnen spreder de røde Vinger
mod Sommerfuglenes lette Flugt —
Alt ler og klinger
og sætter Frugt.

    Avlen bliver vist god iår,
om da fremdeles Vorherre vil!
Fersknen dunes af fine Hår,
og ,,de grønne Kloder'' gror dygtig til.
Hun går og kigger og tar og tæller:
de er der alle. — Og Dagen hælder.
Knud stanser Væven derinde, kommer
fra Køkkendøren med Piben tændt.
,,Se Knud, <i>de</i> Blommer
er man bekendt!''

    Lørdag Aften i hjemlig Ro,
og Søndag Morgen på Kirkefærd:
Stift skridter Knud i de Fedtlærs Sko
og de tykke sorteblå Vadmels Klæer;
den uldne Halsdug op over Frakken,
den høje flossede Hat i Nakken.
Han bider Piben med Husbond-Mine;
bagefter tripper med rappe Skridt
andægtig Trine
i Sort og Hvidt.

    Lommetørkle og Salmebog,
dertil en duftende Ambradusk,
så sidder man i sin Kirkekrog
som i Haven under sin Hyldebusk.
Ja, <i>den</i> Mils Kirkevej, ok, den falder
så kort, mens Klokkerne venligt kalder.
Nu svinger Lågen, nu knirker Gruset,
Bekendte nikker, man mylrer glad
i Våbenhuset —
og skilles ad.

    Mand og Kone til hver sin Stol;
det var så Sæd under Slægters Gang.
De fritter ikke, hvem sligt befoel,
de trodser ikke, veed ej af Tvang.
De synger. Salmen og hører Ordet,
og Solen skinner så kønt i Koret,
og Salmen løfter dem atter sammen,
de gamle Hjerter, mod Livets Gud ...
Med Korstegn Amen,
og langsomt ud.

    Præstegården er lige ved,
man dukker ind ad dens lave Dør,
Småfolk og Bønder, til festlig Fred
som Ens Forældre et Slægtled før.
Glad skæmter Præsten, mildt snakker Fruen,
mens Kaffen dufter i Havestuen;
så går man rundt i de revne Gange
og snuser Roser og holder Snak —
Klokken er mange,
Farvel og Tak!

    Trine stjal sig en Stikling med;
man må jo lære lidt udenlands.
Og da de kom så betids afsted,
fik de Følge af Præstens Hans.
Med ham kan Trine så dejlig snakke
om ,,Cyprianus'' og ,,Trold i Bakke'',
om Tørvepriser og Honningbier
og franske Roser, det går galant.
Knud går og tier
som han er vant.

    Præstens Hans er en Knop endda!
Han læser højt, som det stod på Prent,
et Brev fra Niels i Amerika
og nævner Jowa velbekendt.
Bagefter værdiges han at smage
det sure Øl og en Sigtekage
med tykt Lag Smør, ved den røde Skive
imellem Vindu og Himmelseng.
To, skal det knive —
,,den rare Dreng!''

    Klar er Kindernes røde Hud,
hans Guldhår kruset og Blikket blåt.
Og Trine smelter. Hun mindes Knud,
da de gik til Præsten. Hun led ham godt.
Men Knud var blu. Det var ikke heller
<i>hans</i> Skyld, det blev da. Og hun fortæller
om Høst- og Skovballer; Knud han <i>såe</i> kun,
med <i>dybe</i> Øjne, sa ikke et Muk.
I Sengen lå hun
med Sorg og Suk.

    Så kom Knud jo til Bjergbygård,
og — her må Trine med Tårer le —
hun tænkte: Kort er vor Ungdoms Vår,
og nu til Pinsedag <i>skal</i> det ske!
Hun gik derop og kom ind bag Stalden,
og dær stod Knud jo som himmelfalden.
Men Trine drat ham badovs om Halsen:
,,Knud, vil du ha mig?'' — Hun græd, han lo.
Og så gik Valsen
i Bjergby Kro. - -

    Trine rødmer, det gamle Skind,
men Knud han sætter sig stille hen
og lister Næven i hendes ind
og snyder Næsen og går igen.
Drengen holder sit Blik ved Bænken;
så rejser han sig, med Tak for Skænken.
Men Trine skynder sig ud og plukker
en Knaphulsblomst og en Håndfuld Bær.
    Han går, de sukker:
    Hvor <i>Niels</i> nu er? ...

    Tråden knyttes, og Væven står,
en Dug er færdig og løftes af.
Det blev jo Knud med det hvide Hår,
som først helt stille gik i sin Grav.
Da glemte Trine omtrent at snakke,
og det gik rivende ned ad Bakke.
De ny har Hønsegård nu i Haven ...
Men Digtet her blev en Blomsterkrans,
lagt ud på Graven
af Præstens Hans.
</body>
</poem>

</content>
</section>

<section>
<head>
    <title>Blandede Digte</title>
</head>
<content>

<poem id="roerdam2018031105">
<head>
    <title>Nytårsvers i Almanakken</title>
    <firstline>Vist er det en underlig Verden her</firstline>
    <source pages="59-61"/>
    <quality>korrektur1,kilde,side</quality>
</head>
<body>
Vist er det en underlig Verden her,
en Fart, som man næppe tør følge!
Før agedes bedst,
når man ejed en Hest,
og Skib skulde bæres af Bølge.
Nu — knipser man kun til en Knap ved en Tråd:
så går gennem Dybet den pansrede Båd,
som en Gedde den dykker og stiger.
Og hele Jorden er snart kun eet Sogn:
Hujende farer en hesteløs Vogn
gennem Kongers og Kejseres Riger.
Grænserne viger.
Hvert År er en undrende Vandring
fra Forandring til større Forandring.

Det var os det vildeste Æventyr.
Nu ser vi det: Fartøjer letter
og kreser og flyr
med sikkert Styr
hen højt over Huse og Sletter —
de vingede Bæster med Horn og Skjold
genskabte fra Skjulet i Tidernes Old
til Værktøj for Menneskesnille!
Sejladsen i Luften beruser vort Sind,
snart flyver vi daglig hos Skyer og Vind,
har nået hvad Tusendår vilde.
Jorden er lille.
Der jager ny Anelsers Skygger
hen over os her hvor vi bygger.

Dog, stiger vi end på Lyn og Stål,
hvem steg til den nærmeste Måne?
Lang Tid har vi brugt
om en Småfugls Flugt,
stor Grund er der ej til at dåne.
End holdes vi fast af den fattige Jord,
det er af dens Grøde vi Mennesker gror,
drøj Ave kræver dens Ager.
Vi trøster os til de gamles Tro:
Bedst brænder Ilden i eget Bo,
hvor højt og hvor langt man end jager.
Flugten er fager —
Vi flyr dog ej Jorden, det gælder;
vort Hjerte, det flyr vi ej heller.

Så lad os rolig da nytte det ny
og mindes vor Menneskelykke:
Vi klager vor Nød
for det hele Brød,
får stundom alt nok i et Stykke.
Og Jorden omfløjet fra Pol til Pol,
så var der dog langt til den yderste Sol,
og længer endnu til vor Længsel.
Enfoldigen mindes da Kvinde og Mand:
Ren Mund, tro Hånd går langt gennem Land,
mens Året drejer sit Hængsel.
Trøst eller Trængsel?
Vi aner, hvad Tiden har inde,
men veed, hvad vi selv har isinde.
</body>
</poem>

<poem id="roerdam2018031106">
<head>
    <title>Vintergæk</title>
    <firstline>Du hvide slanke Vintergæk</firstline>
    <source pages="62"/>
    <quality>korrektur1,kilde,side</quality>
</head>
<body>
Du hvide slanke Vintergæk,
der står så kønt
med Guld og Grønt
i Kalken
og lytter efter Fugletræk,
Vingeslag
ved Nat og Dag
af Droslen og af Falken —

Ja, lyt kun du! Men jeg forstår,
at Sus og Fløjt
af lavt og højt,
som længes,
har ikke mer og større Vår
end du selv,
dit Blomsterhvælv,
der dufter, så det sprænges.
</body>
</poem>

<poem id="roerdam2018031107">
<head>
    <title>Den gamle Jæger</title>
    <firstline>Jeg selv har engang</firstline>
    <source pages="63"/>
    <quality>korrektur1,kilde,side</quality>
</head>
<body>
Jeg selv har engang
med syngende Blod
og Hjertet i Tvang
fulgt Jomfru-Fod.

Nu følger jeg Fod
af Sneppe og Mår,
af visnet og groet,
af Måned og År.

Hvem husker de Kys,
de Drømme, den Rus,
i Bladenes Drys
og Blæstens Brus?
</body>
</poem>

<poem id="roerdam2018031108">
<head>
    <title>Prinsesse Marie</title>
    <firstline>Den franske Prinsesse Marie</firstline>
    <source pages="64-66"/>
    <quality>korrektur1,kilde,side</quality>
</head>
<body>
Den franske Prinsesse Marie —
    Vist var hun Frankrigs Datter!
det kendtes af hendes frie
    Rank-Rejsning og lystige Latter.
    Vist var hun Frankrigs Datter,
hvad Tanker end her måtte tie.

Hun lod sig til Danmark vie
    og stod under Danebroge
som den, der for Danmarks frie
    Korsflag vidste at våge.
    <i>Vor</i> blev hun, den tapre og kloge,
den danske Prinsesse Marie.

Opfostret fransk Borgerinde,
    ved Danmarks Krone hun stod,
og Kronen omstråltes af hende
    med Kræfter, som Folket forstod
Hun følte som kongelig Kvinde
    og handled med borgerligt Mod.

Hun kunde vel selv ha båret
    en Krone i disse Tider,
da mangen Krone blev skåret,
    og andre knuger og svider -
    og båret den stolt. Nu glider
kun Diademet af Håret ...

Og hendes Blomstersmykke
    som ædel Hustru og Moder.
Men hun går bort med Lykke:
    Langs Dødens dunkle Floder
    vil Værfter og Pakhusboder
lyse fra Danmarks Brygge.

Og fjernt under Ceylons Kyster
    vil hendes Husbond og Sønner
fornemme den Tak, som trøster,
    hvor tungt end Hjertet stønner,
    Sø plasker, og Damperen dønner,
tyst hvisker dog tusende Røster —

Om hende, der aldrig var bange
    for trofast at vove sit Skind:
Hun bar i Fattigfolks Gange
    sin kærlige Hjælpsomhed ind,
og lånte sit Navn til de mange
    med fyrstelig gavmildt Sind.

Tilhest og i Kunstnerkittel,
    i Atlask med funklende Bånd,
hendes Højhed var mer end en Titel,
    den var af Vilje og Ånd:
    Den varme, den frie Prinsesse Marie
går bort ved Kong Christians Hånd.
</body>
</poem>

<poem id="roerdam2018031109">
<head>
    <title>Ved Bjørnsons Død</title>
    <firstline>Danmark vågner af Drømme</firstline>
    <source pages="67-68"/>
    <keywords>bjoernson</keywords>
    <quality>korrektur1,kilde,side</quality>
</head>
<body>
Danmark vågner af Drømme:
Hvi bruser alle mine Strømme
så underlig brat i Kvæld?
Faldt der i Havet et Fjæld?

Danmark våger; Mulmet
derude er pludselig svulmet.
Det kom som med et Kast:
Var det en Stjerne der brast?

Ja, der brast en Stjerne;
der faldt et Fjæld i det fjerne.
Thi Bjørnstjerne Bjørnson er død.
Hejmdals-Hornet lød.

Fjælde såe vi falde.
Men Bjørnson har båret os alle.
Og Stjerner. <i>Hans</i> strålende Sind
lyste så stort herind.

Hejmdal kalder og kalder.
Det mørkner i Nordens Haller.
Nu er det ved Sveriges Bål,
Ydun løfter sin Skål.

Bjørnstjerne Bjørnson fra Norge
går bort mod de evige Borge
med Bud til Brødre, dær boer:
End grønnes Asken i Nord.
</body>
</poem>

<poem id="roerdam2018031110">
<head>
    <title>Fru Anna Bloch</title>
    <toctitle>Fru Anna Bloch som Hedvig</toctitle>
    <subtitle>som Hedvig i ,,Vildanden''</subtitle>
    <firstline>I en Verden af støjende Gylp og Grin</firstline>
    <source pages="69-70"/>
    <quality>korrektur1,kilde,side</quality>
</head>
<body>
I en Verden af støjende Gylp og Grin,
grov Vellyst, fed Vinding og sjofel Ruin
stod der et Barn. Og den Verden blev tavs,
og bange, og bluedes ved sit Snavs.

I en Stue, hvor Ånd blev klingende Ord
og Mandsmod mæt ved et Smørrebrødsbord
dær talte et Barn og såe sig om,
forundret. Det var Sandhedens Dom.

Og da Livsfallenten skreg sit: Betal!
(Vexlen var falsk, men ideal)
gik, voxen i et eneste Skælv,
<i>hun</i> hen og betalte, med sig selv.

Hvor kunde det lyse så lyst af en grå
lille hverdags Pige med Kludesko på?
Hvor kom de Toner af sejrrig Trøst
og udødeligt Mod i så spinkelt et Bryst?

Så frygtsom — og ubetvingelig stærk.
Helt Menneske, hel, mellem halvgjort Værk.
Barn, Kvinde, Virkelighed og Drøm —
så klar og dog så dyb en Strøm!

Den Stue er vor, og den Verden vor.
Vi ser af det Barn, hvad vi er her for.
Bag vort bristende Værk, bag vor Grublens Fallit
hvisker <i>Livet</i> sin Vilje, enfoldigt og blidt.
</body>
</poem>

<poem id="roerdam2018031111">
<head>
    <title>Frederik Paludan-Müller</title>
    <firstline>Vi elsker Ild. Og det er skønt at skue</firstline>
    <source pages="71-74"/>
    <keywords>mueller</keywords>
    <quality>korrektur1,kilde,side</quality>
</head>
<body>
Vi elsker Ild. Og det er skønt at skue
den Ungdomsild, som over Støvets År
syvfarvet hvælver sig en Strålebue
af Lyst og Længsel — før den just forgår!
Blodets, og Hjertets, purpurrøde Lue,
sælsom og pragtfuld under hvide Hår,
glatter dog ej de runkne Øjenkroge;
og nærved set er Regnbubroen Tåge.

Vi elsker Sang. Sang er en Ild, som toner.
Hvem har ej følt i Tonerne den Brand?
Den styrker, svækker, hidser og forsoner,
tit har en Sang kvalt eller rejst et Land!
Den samler eller sprænger Folk og Kroner,
<i>hvis</i> den, der synger, Skjalden, er en Mand;
og hvis hans Kvad får Ørenlyd i Hallen.
Det kommer an på Folket som på Skjalden.

Mand var den Skjald, hvis Mindefest vi fejrer.
Mand groede han. Vild Yngling var han først,
leged og dansed gennem alle Lejre
til Kys og Favntag. Men hans Væsens Tørst
var ikke stillet ved de lette Sejre —
det følte han, mens Jubelen var størst.
Dybt i hans Hu stod adelige Kræfter
og kræved Kamp. Det Kampråb gik han efter.

Gik bort fra Festen og den Bølgebårne,
rev Hjertet blodigt løs fra hendes Favn
for i Urania-Templets kolde Tårne
at indvi sig ved Ensomhed og Savn
til Strid med Ånder, i den Størstes Navn.
En kostbar Lod at høre til de kårne!
Lyt til hans Sang, så lydiggjort i Formen,
den røber dirrende dog Smertestormen.

Det er med Adam i sig selv han slås,
når Adam flyver højt (hvergang han taler)
og tager sit Parti med ædel Trods
(for Stads og Vellyst og den blanke Daler);
det er sig selv han tugter med de Kvaler;
just derfor svider Svøbeslaget os —
os, i hvem Adam stadig er den samme
storpralende Soldat, så let at ramme.

Hans Hånsord mod den unge Danserinde,
så nylig elsket — og den skarpe Dom,
han fælder over Venus i hver Kvinde,
som uden Bølgens Brus måske var tom —
ak, selv Dryaden til en Tøs gjort om —
hver uretfærdig Hårdhed vi kan finde:
Det er sin Ungdoms Kød han snitter i,
sin Manddoms Ånd han smerteligt gør fri.

Aner i Tithon endnu vi en Klage —
svøbt med Kalanus i hans Lutrings-Bål
lod han sin Svaghed askebrændt tilbage —
lod sorgfuldt gennem Døgnets Grin og Skrål
i Ahasverus Domsbasunen brage —
steg så med Benedikt imod sit Mål,
Forsagelsernes Fjæld, hvor Liv udspringer
af Dødens Port i Skyggen af Guds Vinger.

Hans Moder, Danmark, såe ham end en Gang.
Genrejsning kvad han ved det Smertensleje,
hvor brudt hun lå — før med sin Svanesang,
Adonis, han tog Afsked fra de Veje,
hvis Blomster visner. — Vil du rigtig eje
hans Billed rent: Se over natlig Vang
hvidklædt Uranias Præst på Templets Tinder,
hvor hans mod Hvalvets Stjernesang udrinder. -

En blodløs Sang. Han ofred jo sit Blod.
Og Blodet er og blir en kostbar Væske.
Men Ånd er sjældnere. Kun Ånd kan læske
den Længsel, vi, blandt alt af jordisk Rod,
er ene om. Ved Ånd kun tør vi æske
vor Plads i Livets Råd for Kraftens Fod. —
Hil Blodets Ild! Skønt blomstrer det af Gløden ...
Men Lys af Ånd kan gennemtrænge Døden.

Han købte Ånd for Blod, klart Lys for Brand.
Hans Sang blev Stjernen over Jordens Fakler.
Er det for højt at spejde for os Stakler?
Nu vel, Et ser vi dog, ham selv, en Mand,
det Mod, den Viljekraft, som ikke vakler,
men tør og gør det ypperste de kan. —
Hans Sang, han selv, hvad de er værd i Hallen?
Ja, det beror på Folket som på Skjalden.
</body>
</poem>

</content>
</section>

<section>
<head>
    <title>Glimt på Farten</title>
</head>
<content>

<poem id="roerdam2018031112">
<head>
    <title>Kimito</title>
    <subtitle>Til Fru * * *</subtitle>
    <firstline>Årene går. Alt bliver længe siden</firstline>
    <source pages="77-"/>
    <quality>korrektur1,kilde,side</quality>
</head>
<body>
Årene går. Alt bliver længe siden.
Dagene jager. Man er travl og træt —
strides halvdruknet med den Malstrøm, Tiden,
for Livet — ja, som man har tabt i Striden!
Kun sjælden drager man et Åndedræt
i Fred og mindes — Minder, Håb og Drøm.
Ens tabte Guldskat i den stride Strøm.

Men når en Vildgåsflugt i vidtspredt Kile
eller et Nattefløjt af Fugletræk
eller et Bølgeskvulp af tusend Mile
vækker min Sjæl en sjælden Gang til Hvile —
da sker det dog jeg mindes, halvt i Skræk
og halvt som Trøst, fjernt, fjernt bag Fjæld og Sø,
bag Tid og Tanker, Eders finske Ø.

Jeg gik med Månen på de brune Heder,
jeg stod hos Stormen mellem Hav og Klit,
jeg sad i Skyggen af San Marcos Ceder —
men aldrig glemte jeg den Fred hos Eder:
Natten på Kimito, når tyst og blidt,
som Dønning ude sank og skvulped til,
Sø klang mod Fjæld, tyst, blidt, lig Harpespil.

Regndråbernes Musik mod Klippehvælvet —
i kulsort Nat Stormskovens Jættebrus,
hvorunder Huset på sin Stengrund skælved —
Alt fremmed, og fortroligt dog for Selvet,
fra Længsels Alfelok og Stormsinds Rus.
Dybt Sind, dulgt Sind blev draget frem derved,
fandt Byrd og Navn, blev frigjort og fandt Fred.

Og så at opstå til den stille Stue
med trefold Fred af Sø og Skov og Fjæld
om de to Unge og den stolte Frue.
En menneskelig Treklangs Tonebue
steg lønligt, sank iløn, fra Gry til Kvæld.
Er jeg for dristig nu? Hvor Sangsind boer,
dær må jeg lytte, og til mer end Ord.

Festlige Måltid! Mælk, Saft, friske Rødder
og frisk vild Frugt på hjemmevævet Dug.
En hvid finsk Pige, let, på nøgne Fødder,
gik ud og ind. Vi lo, vi knækked Nødder,
gik Tur, kom hjem, holdt Mørkningsdrøm i Smug
langs Bjælkevæg i røde Luekast,
mens Birkebrændet knitrede og brast.

Og næste Dag, på Kunstnerparrets Kammer,
fløj Penslen flinkt i ,,Vida vägar''s Takt;
Smykker af Sølv sang for den lette Hammer
til Lampelys faldt ud på sorte Stammer,
hvor svundne Slægters Skygger stod på Vagt.
En smuldret Skønheds Perlestrømpebånd
gled glimtende af Sagn fra Hånd til Hånd.

Bag alt, i alt hin Treklang — Ordet glipper.
Der lød en Stemme, som i Løv og Strå
små Fugle smutter og små Fugle vipper,
den lød som Bølgeklunket mod de Klipper,
et Dyb derunder — anet, når jeg såe
Ungfruens hemmelige mørke Smil
imod min Vens fint lysende Profil.

Bag ham hint Billed: Over dunkle Strømme
en slank ung Dejlighed i Svanebåd;
hans Kunstnerdrøm. Ak, Dagen vil ej drømme.
Alt sænked han sit Lysbryn for at tømme
dens bitre Skål af Skuffelser og Gråd —
men se, to Hjerters Livskraft var gydt i :
Han drak, han lo: Søn, Elsker, Kunstner — fri!

Ja, Søn. Den eneste. Til Verden båret
af mægtig Elskov; levende opholdt
ved Kærlighed, af Dødssværd gennemskåret,
men levende, fuldt levende, trods Såret.
Et Moderhjerte, stormfuldt, varmt og stolt,
som daglig gentog, under grånet Hår,
sin Ungdoms Valg: Livs Salighed — og Sår!

Fjernt lød en vild, sødt smertefuld Kantele,
Skovskjulet svared, med et Sølvhorns Klang.
Tonernes Favntag lod sig ikke dele,
men større favne til et større Hele,
favne af Cellostrænges dybe Sang —
Således hørte jeg en ordknap Kvæld
i Tavsheds Brus tre Sjæles Tonevæld.

Såe andre Syner, hørte andre Sange,
tav med de fleste. — Talte jeg om Fred?
Var dette Fred? Fred er os dyr at fange.
Fred venter os engang bag alle Gange.
Liv var det! Gæsten læsked sig derved.
Tak, alle tre! Jeg strides med min Strøm —
men hils
        Kimitos Fred, min tabte Drøm!
</body>
</poem>

<poem id="roerdam2018031113">
<head>
    <title>Det røde Tag</title>
    <firstline>I min gammelkendte Sofakrog</firstline>
    <source pages="81-82"/>
    <quality>korrektur1,kilde,side</quality>
</head>
<body>
I min gammelkendte Sofakrog
sad jeg længe med Cigar og Bog:
    Bogen lukket og Cigaren slukket,
    tyst af lykkelige Drømme vugget.

Dog, det var ej Længsel eller Drøm,
var ej Vilje- eller Tankestrøm:
    Åndedraget var det, Hjerteslaget,
    og det røde Lys fra Genbotaget.

Solens Ildblod på de røde Tegl,
Beltet irisblåt og som et Spejl ...
    Nok: Jeg hviler lykkelig og smiler,
    mens Minutter og mens Timer iler.

Tegl af Tegl blødt hulet skyder ud,
Cellevæv som i en Blomsterhud:
    Hundred bløde Farver, alle røde,
    i hver Hulning skiftes til at gløde.

Lys og Liv og Farvers milde Magt,
Lys kun, over Sten og Bølger lagt:
    Alt attrået attråløst opnået
    i det røde Lys mod Bølgeblået.

Stille hviler da min Sjæl en Stund,
dulgt som på en Roses røde Bund:
    Alle Vande hvalt bag Rosens Rande
    lig en Dråbe Dug imod min Pande.
</body>
</poem>

<poem id="roerdam2018031114">
<head>
    <title>Udfærd</title>
    <firstline>Du vågner en Morgen med bølgende Sind</firstline>
    <source pages="83"/>
    <quality>korrektur1,kilde,side</quality>
</head>
<body>
    Du vågner en Morgen med bølgende Sind:
    Hav og Vind - Hav og Vind —

    Du ranker dig Lungerne brede:
Den skønneste Bog ad Helvede til!
    Selv Rosen volder dig Vrede,
        for Strømmen og Suset du vil ...
        Vil, vil! — Havfru-Spil ...

    Dær strømmer de skiftende Tider
i Mulm og i Lys dine Ruder forbi.
    Giv slip, min Ven, og du glider,
        du selv hører med i den Strøms Melodi:
        Hus forbi — fuglefri ...

    Fjernt vandrer de kendte Kyster.
Dær sank i den solblå Sø dit Hus —
    Men Damperen stamper og ryster,
        du fyldes af Sejlerens Rus:
        Luft, Sus — Bølgers Brus ...
</body>
</poem>

<poem id="roerdam2018031115">
<head>
    <title>Min Ungdoms Plads</title>
    <firstline>Så nyder jeg Cigaren, og fornemmer</firstline>
    <source pages="84"/>
    <keywords>sonnet</keywords>
    <quality>korrektur1,kilde,side</quality>
</head>
<body>
Så nyder jeg Cigaren, og fornemmer ...
Ud af det åbne Vindu blåner Røgen,
ind blinker Sejl og Sø, og summer
Støjen af mange Fodtrin og af muntre Stemmer.

En solbrændt Pige smiler op; forfløjen
slår Lærredskjolen om de slanke Lemmer.
Hun sænker Blikket ... Luftigt blåner Røgen.
Liv glider, Drømme glimter, og jeg glemmer ...

Jeg glemmer — på min Ungdoms gamle Plads -
indtil en blisset ældre Herre vender
sig halvt og hilser, med et Blik som Glas,
hilser på mig, fortroligt, og jeg kender
med Rædsel en af mine Ungdomsvenner —
og ser mig selv — her på min Ungdoms Plads.
</body>
</poem>

<poem id="roerdam2018031116">
<head>
    <title>København</title>
    <firstline>Er det dig, København? Du min Ungdoms By</firstline>
    <source pages="85-86"/>
    <quality>korrektur1,kilde,side</quality>
</head>
<body>
Er det dig, København? Du min Ungdoms By -
så vemodig bekendt, så fortryllende ny,
i en rigere Dragt, og med rundere Fang,
    i din Røst ny Klokkers Klang!
    Men jeg kender dit Blik, og din Gang
        som er dristig og sky.

Det var dig, København — det var virkelig dig
som iaftes i Tivoli smilte til mig.
Men du kendte mig ikke. Du smilte fordi
    jeg var fremmed og gik forbi.
    Der var slet ikke mere deri;
        derfor sukkede jeg.

Og idag, på det ny Langelinje — du står
med det skylette viftende Slør om dit Hår
og den bølgeblå Silkedragt blæsende dær,
    altfor strålende, altfor nær,
    thi du ser kun Bølger og Vær —
        du der smilte igår!

Og beundrende går jeg forbi dig igen
som fremmed :— jeg, der engang var din Ven.
Jeg rører dig ikke. Dog kunde jeg let,
    for jeg mindes hver lønlig Plet,
    hvor min Ungdom har let — ja, og grædt.
        Nu er den faret hen ...

Så vemodig bekendt, så fortryllende ny,
i din Midsommerklædning af Bølge og Sky,
står du dær, København. Og nu piber min Båd,
    og Flugt er det bedste Råd.
    Man gør sig til Grin ved sin Gråd.
        Fra sig selv skal man fly!
</body>
</poem>

<poem id="roerdam2018031117">
<head>
    <title>Østersø</title>
    <firstline>Højt bærer de brede Bølger os</firstline>
    <source pages="87-88"/>
    <quality>korrektur1,kilde,side</quality>
</head>
<body>
Højt bærer de brede Bølger os,
vi stiger og daler i Brus og Larm,
stærkt stamper vort Skib som en Dreng i Trods
klemt fast mellem Moders Bryst og Arm.
Vist er den væltende Østersø
    endnu en Vikingemoder,
    og Damperen Dragens Broder:
        Når Bølgen slår op under Ø,
        må en Nordbo tilsøs eller dø.

Og gynger der Dyb som tyngre slår
end Østersø eller Vesterhav:
Her foer vort Folk to tusend År,
end sejler vi her i Fædres Lav.
Sølv glimter i Syd og Guld i Nord,
    tungt plasker de natlige Bølger.
    Hærskriget og Drønet følger:
        Vi farer hvor Fædrene foer,
        vi har Fortid og Fremtid ombord.

Hvi skælver det Skib af Stål og Jern?
Hvad har det for stønnende Hjerteslag?
Det kvier sig under den Grottekværn
som vrider det frem og tilsidst i Vrag.
Guld maler den Kværn for Mel og Salt,
    vildt kvæder de kværnende Jætter
    her midt i de lyse Nætter.
        Selv glemte vi nok hvad det gjaldt,
        og i Dybet er Plads for alt.

Dog, endnu kvalte vel Kværnens Larm
ej ganske de bærende Bølgers Råb;
end løfter det Hav som en Moders Arm,
end svulmer i Hjertet et nordisk Håb,
det syder op af den væltende Sø.
    Og kom vi til Sejr for silde,
    vi vil som Fædrene vilde:
        Hvor Bølgen slår op under Ø,
        skal vi syngende kæmpe og dø.
</body>
</poem>

<poem id="roerdam2018031118">
<head>
    <title>Sommernat i Stockholm</title>
    <firstline>Tyst! Nu er det Nat, og endnu er det lyst</firstline>
    <source pages="89-90"/>
    <quality>korrektur1,kilde,side</quality>
</head>
<body>
    Tyst!
Nu er det Nat, og endnu er det lyst,
og du sejler, du sejler tilbage langs
Söderns Tårne og Tage,
der vandre efter hverandre
forbi den glødende Måne.
Lig Fjælde ser du dem blåne.

    Stans!
Stanset er Stjernernes himmelske Dans:
De funkler som Havfrusmykker
langs bølgeskvulpende Brygger,
de kaster fra glidende Master
smaragdgrønne Gnister mod røde
og flyver hverandre imøde.


    Stum
stiger en Borg i det blånende Rum.
Dog, hemmeligt lyser dens rene
fint rosenfarvede Stene.
Der tindrer en Drøm fra dens Indre.
Bag Sølvglans af tusende Ruder
fester vel Feer og Guder.

    Nej —
se hvor den lyser, den stensatte Kaj!
Langt borte i Klipper og Mure
ses hver Knold og hver Fure.
Alt skinner af Længsler og Minder.
Det hulker og ler som i Drømme
fra Broernes hvirvlende Strømme ...
</body>
</poem>

<poem id="roerdam2018031119">
<head>
    <title>,,Skansen''</title>
    <indextitle>Skansen</indextitle>
    <linktitle>Skansen</linktitle>
    <firstline>Og trænger du til at hvile</firstline>
    <source pages="91-93"/>
    <quality>korrektur1,kilde,side</quality>
</head>
<body>
    Og trænger du til at hvile
        og blive rolig og glad,
    det er ikke mange Mile,
        det er midt i den dampende Stad.
    Højt op over Støjen og Støvet
af Strømmene stiger et Stilhedens Fjæld,
    hvor det suser og suser i Løvet
        og risler af rene Væld:
            På Skansen
    går Elverspillet og Dansen.

    De gamle Klokketårne,
        de ringer, så stille de står,
    lig skællede Kogler skårne;
        de ringer af tusend År.
    Og den som er levende fatter
bag Solstøvets Nyn gennem Glug og Dør
    i Rygåstuen fjern Latter
        og Gråd som var nærmere før.
            Det smerter
    og kvæger de udslidte Hjerter.

    Hvor gør det dig genskabt sikker,
        hvor stilner de Nerver der skjalv:
    Her står en Elgko og slikker
        troværdig sin nyfødte Kalv.
    Og Lossen med sine Unger
har slængt sig hen over en solbagt Sten;
    de patter med tørstige Tunger
        og spjætter med smidige Ben —
            Stå stille!
    Fjernt hører du Iriskens Trille.

    Og Spillemænd stryger Fiolen,
        det klinger af Hø-Le og Rok,
    mens Børnene danser i Solen,
        en sommerfuglflagrende Flok.
    De milde, de lystige Øjne,
den brogede Dragt og den blussende Kind
    Ak, nu er de fløjne,
        slet ingen fik <i>du</i> fanget ind.
            Kun Mindet,
    som leger og ler gennem Sindet.

    Her mindes Fabriken og Gaden
        det ensomme Vildmarkshus,
    her favnes Bruset af Staden
        med Løvets og Kildernes Brus,
    og Barnet hos Planten og Dyret,
de lever, de lever, som Livet er til —
    Er ikke det Æventyret,
        og virkeligt, når vi vil?
            Storm Skansen,
    fang Elverspillet og Dansen!

    Der går gennem Bygder og Stæder
        i hele Sveriges Land,
    hvor Småbørn jubler og græder
        og Kvinde møder Mand,
    et Spil af de henfarne Tider,
en Dans af den ukuet friske Natur ...
    Man slås vel, og man slider,
        men synger dertil i Dur!
            Vi andre
    må lytte og længes og vandre.
</body>
</poem>

<poem id="roerdam2018031120">
<head>
    <title>Oude Reijn</title>
    <subtitle>Kongen i Leyden</subtitle>
    <firstline>Den Flod har jeg mødt før iaften</firstline>
    <source pages="94-95"/>
    <quality>korrektur1,kilde,side</quality>
</head>
<body>
Den Flod har jeg mødt før iaften.
Hvem kender vel Flodernes Væld?
Men flyvende kom den fra Fjældet,
Schaffhausen, en Måneskinskvæld.
Et Sølvfog, med Toner, og Tårer,
i mig og den styrtende Flod.
Er det den, som nu snavset og snæver
træt sniger sig hen for min Fod?

Jeg kendte den bedre, hvor Landet
lå grønt om den skinnende Strøm
med Byer og Marker, alt båret
af Vandfaldets vældige Drøm.
Bredt glinsende gled den i Dagen,
den voxne, dybt hvirvlende Rhin.
Dær hilste jeg den, og den kendtes
helt vel ved den Flod, som var min.

Jeg tænkte, den Flod vilde flyde
som Hav imod Havet — og her,
her står den og rådner i Stilhed
blandt Mursten og mørknende Trær.
En Rendesten. Lygterne spejles,
hvor Borgerne kommer og går.
Selv sidder jeg stum. Tør ej spørge.
Min Mund er som lukket af Sår.
</body>
</poem>

<poem id="roerdam2018031121">
<head>
    <title>Berlin</title>
    <firstline>Storstaden Berlin!</firstline>
    <source pages="96-97"/>
    <quality>korrektur1,kilde,side</quality>
</head>
<body>
Storstaden Berlin!
Drøn — Hvin —
Millionernes Brus!
Mellem Gaderne sitrer min Gavl af et Hus
som Damperens Stævn
i Stormhavets Rædsel og Rus —
fra Kælder til Tag,
Nat og Dag.

Palads ved Palads
langs Gader af Glas.
Automobilerne borer
sig lynsnart ind gennem Vrimlen
lig sværmende Meteorer
i overmodig Svimlen,
truttende, skrigende.
Lys, Larm, Flugt,
synkende, stigende ...

Smukt
spejler i Asfaltens blankslidte Strømme
de elektriske Flammer
deres djævelske Drømme
ind under Lindenes rolige Stammer.

Alt larmer, alt skælver, alt flammer!

Alléer og Parker
med Blomstermarker.
Langs blinkende Baner
breder de blodrøde Tulipaner
fyrsteligt festlige Tæpper ud
i den lysende Nat, i den skinnende:

Ve dig, Vår, du ventede Brud,
som vandrer den Vej under Lindene!
</body>
</poem>

<poem id="roerdam2018031122">
<head>
    <title>Enzian</title>
    <subtitle>Til Leon Dolkowski</subtitle>
    <firstline>Tak, fjerne Ven, for Deres Afskedsgave!</firstline>
    <source pages="98-99"/>
    <quality>korrektur1,kilde,side</quality>
</head>
<body>
Tak, fjerne Ven, for Deres Afskedsgave!
Af Enzianens dybe Blomsterbæger
drak Eva Morgendug i Edens Have.
Nu drikker jeg, en Drøm, der kvalfuldt kvæger.

Vi såes et Øjeblik af Evigheden.
Og disse Blomsterkalke dølger Drømme,
så dybt ind blå, som dem jeg såe forleden
og såe forlængst i Deres Øjne strømme.

Halvfyldte kun med jordisk Dug en Morgen
og aldrig tømte saligt som de drømte ...
Dybt blåner Tungsind, bittert ånder Sorgen
af disse Blomsterbægre, aldrig tømte.

Det blæser isnende fra Snefjældstind;
mens Bjerg og Dal bag Togets Ruder dirrer,
stirrer jeg dybt i disse Blomster ind.
Og Sind mod Sind må sitre, mens jeg stirrer.

Jeg vil ej se de blå blå Blomster blegne.
Én lønlig Broderhilsen vil jeg hviske:
Vi blomstrer evigtblå og allevegne!
Så kysser jeg, så kaster jeg dem — friske.

Ej for en Kvindes Fod, ej til den Flod,
som kogende af Liv og kold af Død
strømmer fra Kvindeskød til Kvindeskød,
med Styrt og Fald, hvor Mandsfjæld står imod.

Nej, til den Flod, som renser alle Stoffer.
I Alnaturens Fald fra Snefjældstinder
mod Havets Afgrund kaster jeg mit Offer.
Ikke det første. — Frem på glatte Skinner
rasler mit Tog, mens Blomst og Flod forsvinder.

Min Broder og min Ven, ak, altfor fjerne,
fjern Fortids Ven, og atter fjern i Rum!
Vi såes med Glæde, og vi genses gerne:
Vi to er Brøker af den samme Sum,
og vi skal samles — på den næste Stjerne.
</body>
</poem>

<poem id="roerdam2018031123">
<head>
    <title>Ildfluerne</title>
    <firstline>At Porten gik op, var en Gave</firstline>
    <source pages="100-101"/>
    <quality>korrektur1,kilde,side</quality>
</head>
<body>
At Porten gik op, var en Gave ...
    Blidt mødte med dunblød Luft
fra hele den lukkede Have
    usynlige Rosers Duft.
Usynlige? Nej, man skimted,
    hvergang en Ildflue steg,
en dugperlet Rose i Glimtet —
den dunkle dobbelt fordunklet,
    den blege helt blændende bleg
i det korte Sekund, mens det funkled.

Dybt nede lød Flodens Brusen.
    Her, højt i den dunkelblå Nat
fløj fler og fler Ildfluer — tusend,
    brat lysende, sortnende brat.
En krøb som en Orm i Støvet —
    en lå i en hvid Hånds Karm
og vred sine Luer bedøvet —
en tredje fortumlede Synet
    med Glimt af en gyngende Barm,
hvergang den blåt og hvidt lyned.

Den yngste af de tre Kvinder
    bar Ildfluen på sit Bryst.
Hun spurgte sine Veninder
    og spurgte med usikker Røst:
Men sig mig, hvori kan det ligge?
    Hvad tænder og slukker de Lys?
Barn, veed du det virkelig ikke? —
med Ynk fra den ene kom Svaret.
    Den anden gav sit med et Gys:
Barn, det får du tidsnok erfaret!
</body>
</poem>

<poem id="roerdam2018031124">
<head>
    <title>Krøblingen</title>
    <firstline>Klokkerne klang. Af Solskin sitrede Luften</firstline>
    <source pages="102-105"/>
    <quality>korrektur1,kilde,side</quality>
</head>
<body>
I

Klokkerne klang. Af Solskin sitrede Luften,
sitred og sang igennem de dybe Gader,
hvor Mængden mylrede, berust af Duften
fra Blomstertorvets Trin og Søjlerader.

<i>Mercato Nuovos</i> gamle stengrå Hal
bugned af duftblå Heliotropkaskader,
mens dugfrisk purpurrøde Rosenfald
vælted sig ud imod de hede Gader.

Klokkerne klang, og der var høje Råb:
,,Se, Signorina! Roser her, Signore!'' —
Et Blik blot for en Blomst! Blus højt, mit Håb
O, Rose, Rose, veed du hvad du gjorde? —

Kurve med Roser. Trængsel, Puf og Stød.
Vogne med Roser. Voxgul mat <i>Niel</i>
i fornemme Damers hvide Kniplingsskød
hos bleg <i>la France</i>, der dufter sig selv ihjel.


II

En Rullestol gled lavt igennem Mylret,
En skrumpen gammel grå Morlil, sortsjalet,
med Hånden på dens Håndtag gik og pylred.
Klokkerne klang. Duft steg, og Toner daled.

En purung Pige lænede sig i Stolen;
ej skiftede Farven på den fine Kind,
men om de mørke Lokker vævede Solen
ildsitrende et sælsomt Gloriespind.

Hun sad dær statuestiv, forstenet stum,
med sextenårigt søde røde Læber.
Et stort brunt Blik ud i det øde Rum,
hvor Sol er Sorg og Rosenlængsel dræber.

Jeg stansede. Jeg stod og såe dem komme.
Jeg vilde fange disse fjerne Blikke - -
Fra Sædet ned hang Skørt og Tæppe tomme
- - Frygtelig tomt! Og Pigen såe mig ikke.


III

Men i mit Hjerte bruste der en Flamme.
Af Smerte? Af Medlidenhed? Nej, nej!
Jeg greb et stort Bundt Roser i det samme,
højrøde Roser, og dem kyssede jeg,

Og la dem smilende i Pigens Hænder.
En hed Blodbølge steg i hendes Kind,
hun blinkede som et Barn, hvem Lyset blænder,
søgte mit Blik, såe spejdende dybt ind,

Og smilte langsomt selv — og måtte dølge
sit Smil i Roserne. Så fjernt fra faldt
en sød Forundring, med lyksaligt Følge
af Håb og Tillid: Altså dog — Trods alt!


IV

Så var hun borte. Ingen havde set
blandt Råb og Latter denne stumme Scene.
Klokkerne klang. Og der var intet sket.
Roserne duftede. Jeg stod alene.

Udstrakt på Fliserne lå Broncesvinet,
halvskjult af Blomster. Mod dets hårde Flanke
læned jeg Ryggen, siddende på Trinet,
og talte uset med min egen Tanke:

En Krøbling, ja. En enkelt af de mange.
Et hverdags Møde for de sløve Sanser.
Lemlæstet grusomt, eller født til Fange,
sidder hun hjælpeløs, mens andre danser.

Tilfældig truffet, og tilfældig trøstet;
snart ser hun, Rosen er en Tornegren.
Varmt, fuldt, slår Hjertet under Jomfrubrystet -
hel, herlig, Menneske — blot ingen Ben.

De Ben man løber med og danser med —
de lette Fødder, der så lystigt bærer
fra Blomst til Blomst, fra Sted til Mødested -
de runde Knæ til Kys — Hvor er de, kære?

Var det din Dejlighed der brød mit Hjerte,
din brustne Dejlighed? Jeg Mand, du Kvinde.
Brast der en håbløs Elskov i min Smerte? —
Sitred mit Sind mon ikke dybere inde?

I Duft af Roser og i Larm af Røster,
i Solskin og Malmklang af en fremmed Stad,
mødte min Sjæl dit Legem som en Søster,
med hvem et Øjeblik den fulgtes ad.

Ung sidder Sjælen i min slidte Krop;
en vild ung Digtersjæl med Krøblingelemmer,
lemlæstet, og får aldrig rejst sig op,
får aldrig givet hvad den inderst gemmer ...

Roserne falmer nu i Middagsflammen.
Fliserne brænder. Tavse blev alle Klokker.
— Min Søster, hvorfor blev vi ikke sammen?
Der sitred et Slør af Ild om dine Lokker.
</body>
</poem>

<poem id="roerdam2018031125">
<head>
    <title>Under Cedertræet</title>
    <firstline>Jeg kom fra den solhede syngende Stad</firstline>
    <source pages="106-107"/>
    <quality>korrektur1,kilde,side</quality>
</head>
<body>
Jeg kom fra den solhede syngende Stad
    med dens larmende stenlagte Sletter,
hvor fremmede mødtes og fulgtes ad
    til Vinrus og Ildflue-Nætter. •
En fremmed idag, og en fremmed igår,
    selv fremmed, og altid alene:
Da fandt jeg det Kloster, hvor Cederen står,
    det suste igennem dets Grene.

Mit Hjerte var jaget af Vrede og Nag,
    jeg vilde forgifte og myrde.
Nu havde jeg båret i År og Dag
    forgæves mit Arbejdes Byrde.
Min Udgang ifjor var min Hjemgang iår,
    alt brast i en skurrende Tone:
Da stod jeg i Klosterets kølige Gård,
    det suste i Cederens Krone.

Min Gerning var dømt, og min Sjæls Sjæl død,
    tilbage stod Svindlen og Svigen.
Da fandt jeg i Asken een udslukt Glød,
    een hellig, een uudtalt Higen,
og knælede ydmygt og løftede frit
    mod Himlen den frelsende Flamme:
Dog, Cederen suste kun, stille og blidt,
    og Aske og Ild blev det samme.

Sig, suste du, Ceder, i Libanons Dal
    og hang på Himalayas Tinder?
Hvi sukker din Krone af Kristi Kval
    og mumler om Buddhaens Minder?
Min Verden henvejres, jeg mister mig selv -
    Velan da, så tag mig, Befrier:
En Skygge mer, skjult i dit lysende Hvælv,
    et Sus til, i Suset der tier ...
</body>
</poem>

<poem id="roerdam2018031126">
<head>
    <title>Eiffeltårnet</title>
    <firstline>Jeg foer med det hvinende Hejseværk</firstline>
    <source pages="108-109"/>
    <quality>korrektur1,kilde,side</quality>
</head>
<body>
Jeg foer med det hvinende Hejseværk
            Stålbjælkernes Luftvej op.
Hvor løfter det svævende dristigt,
            det Tårn, sin speidende Top!
Nihundrede Fod over Floden
            og Markedspladsens Telte
såe jeg ned ad Montmartre
            den Tordensky svulmende vælte.

Nu var der kun stribet og lynsprængt Mulm,
            jeg hørte det knitre og brage —
hvert Skrald med skrattende Genskrald op
            fra tusend usynlige Tage.
Så slæbte det bugnende Skyhæng bort
            ad en milefjern Skrænt allerede;
sorte Skygger med Flager af Ild
            gled hen over Byen dernede.

Højene steg, og Dalene sank,
            og Flodens glimtende Strøm
gled under de sytten Broer,
            fjernt higende, som en Drøm. <!-- Indrykning fikset -->
Langt ude fra Notredames Hvalv
            steg dunkeltbrogede Toner,
Ståltårnet klang som en Stemmegaffel
            af kommende Revolutioner ...
</body>
</poem>

<poem id="roerdam2018031127">
<head>
    <title>Musik i Luxembourg-Haven</title>
    <firstline>Nøgne Nymfer af Marmor strækker</firstline>
    <source pages="110"/>
    <quality>korrektur1,kilde,side</quality>
</head>
<body>
Nøgne Nymfer af Marmor strækker
        i Solskin de smidige Lemmer
ved spejlende Damme, hvor Springvand plasker,
        og Stilheden sitrer af Stemmer,
mens Børnene spytter i Vandet,
        og gamle Folk sidder og glemmer.

I Pavserne Latter af Piger
        og Småbørns Gråd når de falder.
Stenheltene står med Våben i Hånd
        og lytter bag Glemsel og Alder
hver Gang de krigerske Hornråb
        igennem Alléerne gjalder ...
</body>
</poem>

<poem id="roerdam2018031128">
<head>
    <title>Boulevard St. Michel</title>
    <firstline>Sommeraftenens Mørkning</firstline>
    <source pages="111-112"/>
    <quality>korrektur1,kilde,side</quality>
</head>
<body>
Sommeraftenens Mørkning
        sænker sig på Boulevarden,
Automobilerne bruser forbi;
        Sporvogne gnistrer i Farten.
Lygter lyser i Lindenes Løv,
        ensomme Skikkelser venter.
Ene slentrer du langsomt
        mellem de unge Studenter.

Blåskægsdunede Kinder,
        ædle fastformede Hager,
blide og ildfulde Blikke:
        Se, det er Syden her drager
Digter og drømmer de alle
        morildsfunklende Drømme?
Hils med et Blik og et Smil kun,
        og lad Ungdommen strømme

Blik og Smil får du gengældt
        mildt af deres Veninder
disse letfodet vandrende
        slanke langhalsede Kvinder,
dulgt i hvis søde tungsindige
        natsorte Øjne en Flamme
røber at de med Smerte
        lærte at drømme det samme.

To står stille, Hånd i Hånd,
        foran et Bord som hælder
her mellem Linden og Lygten,
        dækket med Akvareller.
De hvisker sammen og vælger
        og forsvinder i Vrimlen.
Fortovskaféerne pludrer og ler.
        Stjernerne vandrer på Himlen.
</body>
</poem>

<poem id="roerdam2018031129">
<head>
    <title>Arlette</title>
    <firstline>Hver Aften en Kvart før otte, når Métropolitain’en</firstline>
    <source pages="113-118"/>
    <quality>korrektur1,kilde,side</quality>
</head>
<body>
Hver Aften en Kvart før otte, når Métropolitain’en
stryger henad Skinnerne, som Buen over Strængen,
og lysende elektrisk frem for Perronen duver
op opspyer Passagererne på Pladsen foran Louvre,

løber sortklædt Arlette gennem Stimlen op ad Trappen.
I Automobilers Duren og Hestehoves Klappen
glider hun over Gaden og ind ad de smalle Porte.
Kun Hatteskyggens Knipling vifter hvid i alt det Sorte.

Langs Floden under Kastanjerne, hvor hvide, røde og gule
de unge Kvinder flokkes lig flagrende Sommerfugle,
iler hun atter hastig og ene som en der flyer —
en spinkel Månesfråle, indhyllet i sorte Skyer.

Først midt på den buede Bro står Pigen pludselig stille.
Det hvirvler og bruser dybt nede om Broens fedtgrønskende <note>fedtgrønskende]fedt grønskende</note> Pille.
De spidse Albuer støtter hun ned imod Gråstenskarmen
og hviler i Hænderne Hagen; dybt åndende stiger Barmen.

Den spæde helt barnlige Barm, som næppe nok anes derinde.
Kun Øjnenes modne Alvor viser at Barnet er Kvinde.
Den sorte Kjole vifter om magre men spændige Lemmer;
bleg stirrer hun ud over Floden; hun hviler og hun glemmer.

En elvetimers Arbejdsdag, trang Luft og trættende Timer,
hvor Talerørene hvisler og Telefonerne kimer,
hvor Dørene svinger og Hisserne går, og Kunderne vrøvler og vrager,
og hun står dær med Ansvar for hundrede kostbare Sager.

Står op i elve Timer. En halv Times Tid til at spise;
lidt Brød til en varm Kop Kaffe er nok for en Ekspeditrice.
Altid rank og rolig og mild, kan svare smidigt og smile.
Men nu gør det godt i Tavshed at krumme sin Ryg til Hvile.

Den eneste ,,artige Pige'' i hele Stormagasinet,
spotsk mønstret af alle de andre, fint drillet og groft begrinet.
Og så hver Aften Moderens Klynk og fattige Klage hjemme ...
Dær glider og glimter nu Floden, og det gør godt at glemme.

Nu har hun tjent sin Dagløn, to Franc halvtreds — kan drømme
de ti Minutter hos Floden. Her kommer de blanke Strømme
ude fra Eiffeltaarnet og Trocadéropaladset
hvirvlende som Cigaretrøg blæst ind mod Vinduglasset.

Hvor kommer de fra? Langt borte bag alle de Stenbroers Buer
var der vel Marker med guldgult Korn og Bjerge med dugblå Druer.
Hvor glider de hen? Langt ude bag alle de Gader og Huse
går der vel Sejl over solblå Sø, man hører Bølgerne bruse.

Hun løfter i Drømme den slanke Hals, hun løfter den som en Svane.
Den brusende Flod gennem Staden får En til at længes og ane —
ane mer end eet åbent Land og mer end eet Storhavs Kyster ...
De hulker og ler under Broen, de gurglende Havfruerøster ...

Og kommer der En og kigger fortroligt op under Hatten,
han ser i det blege Åsyn to Øjne sorte som Natten,
dog, det som funkler derinde er ikke Gadens Lygter;
stolte forstandige Stjerner er det, og Gadejægeren flygter.

Men er det en Stjerne-Elsker, måske fra fremmede Lande,
da studser han vel og stanser for denne lysende Pande,
og det kan ske hun svarer på venligt spørgende Blikke.
Hun har de fem Minutter endnu, og Frygt kender hun ikke.

Nej, det var ikke hende som tabte disse Konvaller.
Men Tak, min Herre. Hun smiler. En Stjerne funkler og falder.
Hun løfter de duftende Blomster i sine spinkle Hænder
og ånder ud i at tale til En hun ikke kender.

Aldrig vilde hun tale på Gaden til en Pariser.
Pariseren, hvis Galanteri Alverden beundrende priser,
rækker han En Ens Handske, så venter han uden Forhaling
Alt — at man skal elske ham, øjeblikkelig, som Betaling.

Man drømmer, ja. Men gir man sig til en Mand af sin egen Klasse,
Penge forlanger han, Penge! Og helst af Forretningens Kasse.
Og stjæler man ikke de Penge, vil han ufravigelig vredes
og slå En, hvis man nægter at — tjene dem anderledes!

Så er der de fornemme Herrer. Vi syer for deres Veninder:
Automobiler, Orkideer, og Smykker, og sminkede Kinder,
Champagne, og frysende Hjerter i fremmed Attrås Flamme,
en Måned eller et År måske. Så kommer for dem — det samme!

Et Hjem — Ja, siger Arlette, med en alvorlig lille Latter,
min Mor er kirkelig viet, hun var en rig Mands Datter,
fik Medgift, Penge, Hus og Vogn. Alt brugte Far, og mere;
så rejste han med en anden. Nu lever hun af at brodere.

Lad hvem der kan det gifte sig og hvem der vil det feste!
Jeg mener — siger Arlette — at Arbejdet er det bedste.
Fra Dag til Dag at slide og bruge sine Kræfter
gir rolig Søvn hver Nat, og ingen Anger efter.

Træt går jeg hjem hver Aften her. Et År er som en Uge.
Jeg tjener ikke stort, nej, men tjener hvad jeg skal bruge.
Alt, Kjoler, Hatte, syer jeg selv. Det sidder ikke så dårligt,
gør det vel? — Hun smiler, halvt skælmsk og halvt alvorligt.

Det er min Kunst, forstår De. Men dermed går så Tiden.
Jeg vilde så gerne læse og lære lidt ved Siden.
Jeg læser også, Tidsskrifter, Bøger, helst de sande,
om Kvinders Kamp og Tænkning rundt om i andre Lande.

Det gør mig mindre ene. Jeg hører de kloge Røster
tale fortroligt til mig, og mildt, som til en Søster.
Men Mor kan ikke lide at jeg læser når hun sover.
Heller ikke at jeg hviler mig her på Vejen over.

Jeg har dog her i Verden kun disse to små Glæder.
Og altid skal det ende med at Mor går og græder.
Jeg selv græder aldrig. Det gør kun alting værre —
men jeg ønsker undertiden, jeg var min egen Herre.

Jeg skulde få det hyggeligt. Mit lune lille Kammer
med Bøger på Reolen og Billeder i Rammer,
kunde læse hele Natten, få Tankerne i Rede —
og stundom stå og drømme i Timevis hernede.

Men aldrig altfor længe. Farvel! — Af smalle Fingre
et kammeratligt Tryk. En Sporvognsklokke skingrer.
Og noget blegt og spinkelt med sorte Vinger flygter
— ja, flygter henad Broen under de nylig tændte Lygter.
</body>
</poem>

<poem id="roerdam2018031130">
<head>
    <title>Med Autobus til Montmartre</title>
    <firstline>Jeg tilstår at jeg stundom</firstline>
    <source pages="119-121"/>
    <quality>korrektur1,kilde,side</quality>
</head>
<body>
Jeg tilstår at jeg stundom
        med Velbehag har smilet
til de friske Orkidéer
        i Pragtautomobilet,

hvis bredt gyngende Rytme
        var som skabt til at forbinde
mine Strofer med en dejlig
        og excentrisk Hertuginde.

Helt anderledes festlig
        finder jeg dog Farten
på Taget af en Autobus:
        Her myldrer Boulevarden.

Så flimrer Flodens Hvirvler.
        Så blænder Avenuen:
Man jager højt tilværs
        som en Stormvind gennem Byen.

Mens Butikerne illuminerer
        og Sporvognsklokkerne kimer,
erobrer man Paris;
        det koster en Snes Centimer.

For så i rivende Fart
        at storme det stille Montmartre.
Dær ligger en lidet kendt Kafé;
        de husker den, som var der.

Allerøverst oppe
        sølvtindrer en Kirke svimmel
med pavelig Kuppelkrone
        mod den evige Himmel.

Bag Kirken ligger Kaféen,
        halvskjult af Løn og Kastanje.
Dær nyder man sit pikante
        Glas blandet Frugt i Champagne.

Man ser ikke den stejle Skrænt,
        man mærker det kun lufte
dybt nede fra med Løvsus
        og mange Slags Blomsterdufte.

Og bag det dunkle Luftrum,
        det underlig afgrundsdybe,
ser man lysende Exprestog
        som Sankthansorme krybe.

Dær duver i Mørket den strålende Stad,
        Paris, den bølgebårne,
med Boulevardernes Lysbånd,
        med Ildhjul og tindrende Tårne.

Duver som et Kæmpeskib
        af Oceanet omsvulmet;
det morildsgnistrende Kølvand
        syder efter i Mulmet.

Selv sejler man højt hen over
        i Ballonen, ensomt stille,
men ser det funkle dernede
        og hører Orkesteret spille.
</body>
</poem>

<poem id="roerdam2018031131">
<head>
    <title>I Tuilerihaven</title>
    <firstline>Højt syngende svinger den stolte Flod</firstline>
    <source pages="122"/>
    <quality>korrektur1,kilde,side</quality>
</head>
<body>
Højt syngende svinger den stolte Flod
      sin Dans mellem Dale og Høje.
Dær ligger med tusende Lygters Blus
      en Dal for dit undrende Øje,
med Statuer og med Vandspring
      og blomsterlysende Krat,
med åbent buet Triumfport
      langt ud mod den lønlige Nat.

Hvem holder vel her sit Indtog
      hver dunkel duftende Nat
mellem hemmeligt hviskende Vandspring
      og blomsterlysende Krat?
Jeg spejded og skjalv; jeg skimtede den
      som bar og den som styred:
Hen over mig red den dræbende Drøm,
      red Dejligheden og Dyret.
</body>
</poem>

<poem id="roerdam2018031132">
<head>
    <title>Belgien</title>
    <firstline>Gråsorte Bakker af Aske og Slagger</firstline>
    <source pages="123"/>
    <quality>korrektur1,kilde,side</quality>
</head>
<body>
Gråsorte Bakker
af Aske og Slagger,
vældige Skorstene, hvirvlende Røg -
og midt i det Snavs og den Støj
    en stor bred stille grøn Banke,
hvor fem høje Popler kom frem:
    Fem Søstre, jomfrueligt slanke,
med susende Skørter skred frem.
    Jeg forelskede mig i dem. alle —
en luftig og grøn Melodi!
    Så hørte jeg Skinnerne skralde,
og Toget var tordnet forbi.
</body>
</poem>

<poem id="roerdam2018031133">
<head>
    <title>Holland</title>
    <firstline>Holland! Der er vidunderligt her</firstline>
    <source pages="124-125"/>
    <quality>korrektur1,kilde,side</quality>
</head>
<body>
Holland! Der er vidunderligt her,
ikke blot for det Blæst- og det Solskinsvær
    men Luften: Luften af Havet !
Jeg rejser mig op, og jeg ånder igen ...
    Jeg var levende længe begravet.

Vildt hvirvled over mig Storstaden hen,
jeg var halvkvalt af Fastlandets Pres ...
Her blomstrer Enge, her duver Græs,
og Bølgerne vasker hver sid grøn Strand,
    alt bobler og plasker af Vand.

Jeg tumler fra Korridor til Kupé,
Rotterdam! Dortrecht! Alt må jeg se:
    Spidsgavle og Tårnfløje haster,
og Tegltage vender sig, Ryg efter Ryg,
    bag Bolværkers vuggende Master.

Tilhavs gennem Engenes græsgrønne Felt
    svinger Vandveje, blæsende blå.
Her dufter af Fjord, og lufter af Belt —
Her lærte Niels Juel Tromps tordnende Spøg,
    og Tordenskjold førte Konvoy!

Jeg sejler med Skib mellem græssende Kvæg
under Høje med Hyld og langs Grøfter med Flæg,
    og i Havbrisen vifter Ranunkler
med tusende bittesmå Skåler af Guld,
    der skælvende skinner og funkler.

Jeg ruller med Tog i den salte Sø
igennem sommerlig Duft af Hø
    hen over de høje Diger,
hvor Vildand, Vibe og Bekkasin
    omkring Kupéerne skriger.

Dybt ånder jeg ud, frit favner jeg frem.
    Jeg var levende længe begravet —
    men Holland er Landet og Havet,
        det fører mig genfødt hjem.
</body>
</poem>

</content>
</section>

<section>
<head>
    <title>Hjemme</title>
</head>
<content>

<poem id="roerdam2018031134">
<head>
    <title>Rimbrev til Aage Westenholz</title>
    <firstline>Udlændige Landsmand, tag Tusenders Tak!</firstline>
    <source pages="129-141"/>
    <quality>korrektur1,kilde,side</quality>
</head>
<body>
I

Udlændige Landsmand, tag Tusenders Tak!
   De selv gjorde Gerningers Gavn,
holdt Arbejdsvagt i en fjern Bivuak
      for Danmarks Navn.
Skønt ene derude, De mindedes Målet
      og skurede Stålet
      med Guld så det klang.
   Nu kalder De os til en vågen
og folkelig væbnet Fremtidsgang
   med Vilje og Vej gennem Tågen.

Og vi som herhjemme fortvivlet har søgt
   i Nutidens Natrusk og Regn
hvad før vi ejed, bag Kunst og Kløgt
      et større Tegn —
men fandt det hos Danskere: Bønder, Matroser
      Storkøbmænd og Lodser
      langt udenlands,
   og hørte dets Ild og dets Brusen
fra Magersfontein, hvor for Hæderens Krans
   halvtreds Mand stred imod tusend —

Vi kender ingen mer kostelig Løn
   for det Bud og de Byrder vi bar,
end blot en Stump af en søsterlig Bøn,
      et broderligt Svar,
der skikker tilbage os Hærbudspilen
      fra Kongo, fra Nilen
      og Michigan-Sø
   eller Asiens vældige Strande
med Hilsen: Vi lever — og vi vil dø
   for Kronen om Danmarks Pande.

Når De, undervejs mod Asiens Port,
   nu sender mig Bud og Brev
om Skade De mener at jeg har gjort
      med det jeg skrev —
om Digt som lokker og Sang der frister,
      om Bånd der brister
      som ikke må —
   om Drifternes Troldeskare,
der øder det Land vi bygger på:
   Nuvel, så har jeg at svare.


II

Og gladelig står jeg til Ansvar
   her for min Sang til Elskovens Pris.
Den sang jeg under begge de Trær
      fra Paradis,
der strakte sig ud over Muren og Flammen
      og voxede sammen
      al Jorden rundt —
   og doblede Sangens Tone,
så Gråd under Træet på Godt og Ondt
   blev Jubel i Livstræets Krone.

Jeg lovsang ikke den syge Lyst,
   og spotted ej hvad jeg nød.
Ejheller glemte jeg Blik og Røst
      for Barm og Skød.
Men Elskovs hele Vidunder-Rige
      for mine Lige
      jeg priste kækt
   og lyste så langt jeg råder —
Thi Lys er bedst for en søgende Slægt,
   og Livet har nok af Gåder.

Jeg spurgte ikke om Kirkens Bånd.
   Den vied med Kerter og Kar
de tusende Gange i Navn af Ånd
      hvad Voldtægt var.
Jeg spurgte om Viljen, der ene kan binde
      en Mand til en Kvinde
      og Kvinde til Mand
   i Kampens Lyst og Vånde,
så fast, at begge får stærkere Stand,
   så frit, at de begge kan ånde.

Lige fjernt fra en lysræd Tid
   og fra den som i Satyrdans
for Solens Øjne besudler med Flid
      ung Uskylds Krans,
med fjendtlig Front imod begge Klynger
      min Sang jeg synger
      — når Sangtid er —
   for Stjernen i Barnets Øje,
for Ungdoms Blomster og søde Bær
   og for Manddoms dyrkede Høje.

Og er der i Drifterne Trold ved Trold,
   så mener jeg: Trold må der til!
Ellers visner vor Verden, kold
      som et Skyggespil.
Som Brødre står Ærens og Elskovens Drifter
      i tusend Års Skrifter
      om Stordåd og Ry.
   Det gælder kun Styret at holde:
Så rejser de skinnende Borge mod Sky
   og bygger os Landet — de Trolde.


III

Dog må jeg sænke mit Blik til Svar.
   Det er min, og de andres, Dom -
ej det vi talte, men det vi bar
      kun Tavshed om:
At Liv kan leves i større Former
      end det der stormer
      for Lyst og Nød
   og på den Enkeltes Vegne —
at selve den Enkeltes Liv og Død
   er kun for lidet at regne —

En Gnist i Mulmet, et bortblæst Råb
   i Evigheds brusende Skov,
hvis ikke han lyder med højere Håb
      en større Lov,
der knytter alt hvad han er og mægter
      til Kæden af Slægter
      som levende Led
   i Samfund frem og tilbage,
støttet af Døde hvert eneste Fjed
   og med Ansvar for Ufødtes Klage.


IV

Vi elsker og priser med fuldgod Grund
   Lys, Luft og Bølgernes Brus
og den frugtbare Muld og den blomstrende Mund
      og Hjertets Rus.
Vi deles gerne med Planten og Dyret
      om Æventyret
      hvoraf vi gror.
   Men aldrig var det ved dette,
vi rejste os fra den mylrende Jord
   og blev dens Fyrster med Rette.

Nej, Mindet var det, vort Seer-Syn
   for Slægternes Kræfter og Kår,
for levende Blik under Gravens Bryn
      bag tusend År.
Og Tanken var det, som gennemtrængte
      den filtrede Mængde,
      vort Urskovs-Liv,
   i Kamp med Slange og Tiger,
og skar sig Sti med sin skarpe Kniv
   for at samle vidt skilte Riger.

Og Viljen var det, der stærk og stræng
under Tankens og Mindernes Hvælv
som Led af den hellige Sammenhæng
hengav sig selv
og bragte alt hvad de Drifter begære,
Mønt, Elskov og Ære,
ja Liv og Blod,
Døgnlivets dyreste Stoffer,
bragte det alt med brændende Mod
for Alteret hen som Offer.

Med uens Navne blev det vel kaldt,
   men inderst inde, dær veed
og vidste vi altid hvad Offeret gjaldt:
      En Evighed —
Et Liv der ikke ved Døden stanser -
      for vore Sanser
      en Drøm, et Digt,
   for Tanken en Tåge der glider;
og dog den ypperste Ret og Pligt,
   for hvilken vi Mennesker strider.

For Sandhed, Frihed, Troskab, Tro
   under hver sit viede Flag,
i Forbund med Slægter der siden skal gro
      og var før idag,
at kæmpe af sine yderste Kræfter
      og længes efter
      at dø derfor —
   det er større end Dyret og Planten,
det er Menneskets Adel, den Krone er vor,
   det var vore Fædre der vandt den.


V

Dog hver som ud over Hus og Hegn
   med Adhu lytter og ser,
må fyldes af Angst ved Tidernes Tegn:
      Hvad er det der sker?
I Stormagt voxer de hvide Stammer;
      elektrisk flammer
      den halve Jord;
   vi sejler i Søslangens Hule,
vi gjorde os vældige Vinger og foer
   over Bølger og Bjerge som Fugle.

Vi ser ved lønlige Straalers Lys
   hvad aldrig en Slægt før såe,
ser levende skjult i Svulm og Gys
      vort Hjerte slå.
Igennem de spædeste Livsvæv spejder
      vi Kræfternes Fejder
      og byder Trods
   til dem vi ikke vil dyrke.
De Vises Sten er fundet af os
   og tjener os med sin Styrke.

Men dunkelt forvildes vort inderste Liv,
   vi glemmer den Visdom og Magt,
som glimted af Præstens løftede Kniv
      i den gamle Pagt
og talte ved Tegn fra det ældste Ægypten
      til Korset og Krypten
      i Viborg og Lund.
   Den Visdom, der smiler ad Smerter,
som Kvindér kan smile i Fødslens Stund
   og Stridsmænd med bristende Hjerter

Den Sandhed at Offer af Velfærd og Lyst
   og Offer af Liv og Blod
er det som fylder et dødeligt Bryst
      med udødeligt Mod
og fylker Folket og styrker Stammen
      med Helligflammen
      af Evighed —
   den Sandhed er skubbet til Siden,
den Visdom smiler vi hånligt ned.
   Og det vil mærkes i Striden.

Det mærkes alt. Fra Port Arthurs Lig
   og fra Sletternes blodsprængte Ler
steg det og stiger det. Rædselsskrig:
      Se, se hvad der sker!
Hvad vi gennem et Årtusende rakte
      af stort at magte
      med Gnist og Hjul,
   tog de på en Menneskealder
og gav til den Ånd, vi nægtede Skjul;
   det er for den, vi falder. —


VI

For Sandhed, Frihed, Troskab, Tro —
   mit Hverv som det Helliges Tolk
var en Hejmdalsvagt ved en Skæbnebro
      for et enkelt Folk.
Endskønt jeg skimter de større Riger,
      her synker, her stiger
      mit Evighedshåb,
   som Kræfterne døer eller dønner.
Her fanged mit Horn Æt-Fædrenes Råb
   og sang det for vore Sønner. .

Her kan jeg vandre i Øst og Vest
   ud og ind gennem Evigheds Dør
og møde i Kriger og Bonde og Præst
      mig selv fra før.
Her bæres jeg på de brede Skuldre
      af dem der smuldrer
      ved Kirkens Fod
   og i de hedenske Dysser.
Mit Støv har næret Gyvelens Rod
   og det Løv som i Lundene drysser.

Her, her er mit Hjem, og her mit Sprog,
   hvis rene dybtrindende Elv
vidunderligt fylder hver lønlig Krog
      af mit fattige Selv
med lysende Tanker og dunkle Drømme
      og med den ømme
      og dristige Sang
   af Mænd og af elskende Kvinder
som foran mig over Stierne sprang,
   men efterlod deres Minder.

Så skylder jeg da mit Fædreland
   lidt mer end Fyld til en Grav;
alt hvad jeg er, og alt hvad jeg kan,
      for alt hvad det gav.
Så blev jeg en af de vågne Røster,
      der vækker Søster
      og væbner Bror:
   Her ser I Fjenden— og Værget!
Hvem vover at svigte sin gamle Mor,
   så herlig og så hærget? —


VII

Drøvtyggerne gumler den sejge Text,
   hvor små og hvor svage vi er —
Vid, Danmarks Vælde og Danmarks Væxt
      beror på Jer.
Her findes Ager, og Ånd, at dyrke
      for alt hvad Styrke
      vi har og veed.
   Hvi skræmmes I af de Skranker,
med Plads for en grænseløs Kærlighed
   og Mål for de tapreste Tanker.

I Skarnet med den som døer af Skræk!
   Af Vilje er Verden skabt,
og den der møder sin Skæbne kæk
      har aldrig tabt.
Den Vished tør ingen Løgn forvanske:
      Hvis alle Danske
      for Alvor vil,
   skal dette plyndrede Rige
med alt det Tabte og mere til
   stå en Dag som de Vældiges Lige.

I mindes det vel, skønt nærmere Mål
   er sat i den kommende Kamp.
Hør Gnisternes Hvislen og Vagternes Vrål
      og Troppernes Tramp!
Der venter en Vej, og det varer de Vintre,
      men intet kan hindre
      den varslede Dag,
   da vi fra Syden og Norden
må samle os til et Ragnarokslag
   for Herredømmet på Jorden.

I dette Millionernes Tog
   af Abels Æt imod Kain,
de hvide Stammer med hver sit Sprog
      og hver sit Tegn,
skal midt mellem Brødre fra Sverig og Norge
      vi Danske borge
      for Navn og Arv,
   og ingen skal gøre det bedre,
såsandt vi endnu har Most og Marv
   af vore fejdende Fædre.

Vi, Sønner af Anglernes sindige Trods
   og af Cimbrernes sejrrige Fald,
vær rolig, Verden har Brug for os,
      og vi kan det vi skal.
Bag Ragnarok skimter jeg Gry som de Gamles,
      hvor Ætterne samles
      med Guldtavl i Hånd,
   og Vejen dertil er den samme.
Af Offer og Kamp kommer genfødt Ånd:
   Frem, Dannebrogs flyvende Flamme!


VIII

Jeg kunde vel videre spejde og spå
   som Tule ved Tidernes Strøm,
men nu har jeg sagt Dem min Angst og min Trå,
      så vej da, og døm!
Mig ruser ej Rosen, mig fælder ej Dommen,
      før Dagen er kommen
      til Tankernes Høst —
   hvis ikke selv jeg svigter
og bryder den dulgte Lov i mit Bryst
   som lærte mig Sangerens Pligter.

Og blæste jeg Hornet i Danmarks Navn
   igennem Dagenes Dån
kun få af det levende Folk til Gavn
      og mig selv til Hån —
Å jo, det svider. Men andre svarer,
      de skinnende Skarer
      af Folket der faldt
   og Folket der skal fødes.
For dem har jeg sunget, på dem har jeg kaldt.
   Jeg veed det, de veed det: Vi mødes!
</body>
</poem>

<poem id="roerdam2018031135">
<head>
    <title>Bovbjerg</title>
    <firstline>Der skinner Sol på Bovbjerg!</firstline>
    <source pages="142-146"/>
    <quality>korrektur1,kilde,side</quality>
</head>
<body>
Der skinner Sol på Bovbjerg!
            Hvor skinner vel Sol som dær?
Hvor er der så langt i Luften,
            så stærkt i det blide Vær?

Jeg stod ved det hvide Brystværn
            af Tårnet på Bovbjerghus,
løftet i Sol og svøbt i Blæst,
            omsydet af lønligt Sus:
Dybt under mig bruser og durer og skurer
            de Bølger i Forstrandens Grus
De Bølger der kommer fra England
            og slår op under Bovbjerghus.

Jeg står ved Tårnets Brystværn,
            veed ikke hvor længe jeg stod
og stirrede ud på de Veje
            som jeg har trådt med min Fod:
Den langstrakt buede Forstrand,
            gråt, grønt og hvidt,
            af Dige og Klit,
smalt op mellem Fjorden og Havet
            til Gabet ved <i>Thyborøn</i> —
Dær løb jeg en skinnende Stormdag
            i Skumflodd og Vandbjerges Døn.
Hvad er det de travende Bølger dernede
            nu mumler i Trusel og Bøn?

Jeg står på Tårnet i Solskin.
            Blåt blinker <i>Ferring Fjord</i>
og fjernt over <i>Hygum Enge</i>
            selve <i>Limfjordens</i> Bredning i Nord.
Den Vej har jeg stavret i Regnstorms Pres,
det skummede hvidt om de sivgroede Næs,
det tordned forude fra Havet,
            og Fjorden gav brusende Svar ...
Blidt suser nu Sø og blinker Fjord;
            men gennem Luftens Glar
går sitrende Bud på Bud:
            Min Søster, du holder dig klar!

Jeg står på den hvide Tårntind.
            Højt svinger et frugtbart Land
sine Huse og Gårde med bølgende Rug
            mod Himlens blændende Rand.
Bag Bjerget veed jeg i diset Glans
<i>Dybe</i> Kirke og <i>Fjaltring</i> og <i>Trans</i>
og <i>Bøvling Klit</i> med Engene - -
            Det var Skyer af Fugle, der fløj.
Vi lå på det skumplende Hølæs
            og lyttede til deres Støj,
i to, eller tusende, Stunder —
til Æventyret gik under
            i Havgusens isnende Røg.

Jeg står på det susende Soltårn,
            som kroner Bovbjerghus.
Blåt vælter et skumbræmmet Hav,
            dybt fra stiger Dønningens Brus.
Sært blandes de blomstrende Markers
            og Havdybets vældige Duft ...
Men hvorfor løber den Vej dær
            lukt ud i den tomme Luft?
Og hvorfor hænger den Græsmark
            med gabende Svælg af Ler,
sprængt, hundrede Fod under Brinken?
Og dær, over Bølgernes Blinken
            langt ude, hvad er det jeg ser?
Svævende Skygger af Marker og Gårde,
            som var der, men er der ej mer ...

Selv har jeg gået derude,
            hvor nu kun Blæsten går.
Hvor nu kun Mågerne skriger,
            lo Børn mellem græssende Får.
Og dær hvor Brændingen kaster
            med Kampesten og med Vrag,
løb Kildernes Årer lønligt
            i Markjords mægtige Lag ...

Sol skinner på Bølger og Kyster,
            og Blæsten er blid idag.
Dog synes jeg, Tårnet ryster.

Så står jeg da nede på Stranden
            og klæder mig nøgen til Bad.
Hvad er det der sker med Bovbjerg?
            Nu fritter jeg Havet ad.
Ankeret ud, og Rebet om!
            Hav tør man aldrig tro.
Første og anden grå Bølge
            slog over mig tungt i Ro.
Den tredje kom venlig og stille,
            den steg, og jeg vidste det knap,
før jeg hvirvledes ud, og jeg knugedes ned ...
            et Ryk, og Malstrømmen slap.
Men Rebet stod stramt som en dirrende Stræng,
            og mit Hjerte, det slår, klap klap.

Nuvel, dær har jeg da Svaret.
            det hvisker de, Hav og Fjord.
Derfor ryster de Huse
            der ligger på Bovbjergs Jord.
Derfor skælver i Kvide
            den Sten på Bjergets Top,
som for en vågen Vagtmand
            til Bauta rejstes op;
derfor skriger de Fugle
            som ruger i Enge og Kær:
            De veed, den Dag er nær,
da Fjord og Hav i tordnende Trav
            slår sammen om Bjærget her.

Tilgiv! Man spiser og drikker godt
            i Salen på Bovbjerghus
blandt Blomster og Malerier.
            Skål, Bror, på en grundig Rus!
Hvad vil vel Bovbjerg mer
            end hele det danske Land?
Vi lar det stå til det styrter;
            det byder en sund Forstand.
Kom nu, vi tænder Cigaren
            i Tårnets lysende Sus
og hører dem dure dernede
            og skure mod Forstrandens Grus,
de Bølger fra Tyskland og England —
            her op under Bovbjerghus!
</body>
</poem>

<poem id="roerdam2018031136">
<head>
    <title>Gymnastiksang</title>
    <subtitle>
        <line>Skrevet til de danske Gymnasters London-Færd</line>
        <line><i>Mel. af Carl Nielsen</i></line>
    </subtitle>
    <firstline>Vi fri Folk fra Norden</firstline>
    <source pages="147-148"/>
    <quality>korrektur1,kilde,side</quality>
</head>
<body>
Vi fri Folk fra Norden
vandrer hjemligt over Jorden.
Over Landmark, over Vandmark
Ungdom går for gamle Danmark
til et Tag for Navn og Gavn.
    Fra Skæbnen går ingen.
Rask og rank at møde den,
    det er Tingen,
    det er Mål for Mænd.

Vi små Folk fra Norden
fylder ikke stort på Jorden.
Ingen, om han ej er galen,
lægger til sin Væxt en Alen —
dog, en Tomme kan gå an!
    Det rækker den ranke,
den som trodser Tryk og Tvang.
    Stolte Tanke,
    styr da du vor Gang!

Vi fri Folk fra Norden
fylder nok vor Plads på Jorden.
Over Landmark, over Vandmark
Ungdom går for gamle Danmark
mod Alverdens Magt i Takt!
    Snart Sveden, snart Blodet -
giv kun alt så godt du kan!
    Ene Modet
    gør den frie Mand.
</body>
</poem>

<poem id="roerdam2018031137">
<head>
    <title>Drog jer over dybe Floder</title>
    <subtitle>Sang til Danskerne derudefra ved deres Møde i Danmark 1909</subtitle>
    <firstline>Drog Jer over dybe Floder</firstline>
    <source pages="149-150"/>
    <quality>korrektur1,kilde,side</quality>
</head>
<body>
Drog Jer over dybe Floder
kærligt Sønnesind
hjem til Jeres gamle Moder,
kom så helt herind!
Hvil Jer, hvor I lå som Drenge,
hvil ved Danmarks Bryst.
I har været borte længe —
husker I min Røst?
Borte var I, langt og længe,
men I husker nok min Røst.

Andre Børn ved Øret beder.
Hvis jeg glemte Jer,
veed dog vistnok mine Heder
hvem og hvor I er.
Og de Våben ingen bærer
hvisker Navn for Navn —
Dog, jeg veed, Jert Plovjern skærer
større Land til Gavn,
og en fremmed Verden ærer
i Jert Frimandsmod mit Navn.

Og, om I af øget Styrke
og af større Mål
fra det Land, I fik at dyrke
frit med Sved og Stål,
stundom blev lidt storhedsblinde
for ,,den gamle Krog'' —
o, jeg veed, I vil genfinde
Hjertets Hjem og Sprog
i en Sangstump, en Kærminde
og et Glimt af Dannebrog.

Tie vil jeg da med Savnet,
som I godt forstår,
signe Jer med Sønnenavnet
selv i fremmed Gård.
Bro fra Broder ud til Broder
bygger Blod og Sind
ubrudt over Skæbnefloder,
fast mod Hvirvelvind.
I kom hjem til Jeres Moder,
kom så helt, kom helt herind!
</body>
</poem>

<poem id="roerdam2018031138">
<head>
    <title>Stormens Mindesang</title>
    <subtitle>
        <line>1659 — 11. Febr. — 1909</line>
        <line><i>Mel. af Jul. Bechgaard</i></line>
    </subtitle>
    <firstline>Tør vi uden Omsvøb mindes</firstline>
    <source pages="151-153"/>
    <quality>korrektur1,kilde,side</quality>
</head>
<body>
Tør vi uden Omsvøb mindes
hvad der skete i de År?
Sejren blev vor Fjendes,
og vort Skjold fik Skår.
Det var ondt, om her blev løjet.
Skæbnen skal man se i Øjet:
Derved rejser sig en bøjet
og kan bøde sine Sår.

Daglig bringer Sol og Måne
Bud fra Sundets østre Bred,
fra vort gamle Skåne,
som vi skiltes ved.
Er end lukte disse Vunder,
endnu smerter det derunder:
Danmarks værste Vanheld bunder
i den dyre Roskild-Fred.

Det var Freden uden Ære,
Fejgheds Fred i Huj og Hast.
Bølgen måtte bære,
ak, mens Landet brast.
Men han brød sit Ord, Karl Gustav,
kom igen med Skyts og Roslav,
vilde bryde Danmarks Bostav:

Da stod Danmark bedre fast.
Der var ofret nok på Freden,
festet nok i fedtet Balg.
Jeg vil dø i Reden,
var Kong Fredriks Valg.
Mod de sejervante Hære
lad det briste eller bære
nu for Frihed og for Ære!
Det var hans og Folkets Valg.

Dag og Nat Musik af Spaden,
Bøssen og det skarpe Stål,
styrket Vold om Staden,
Vagt af vågne Bål.
Drot og Dronning såe man ride
ved den simple Krigers Side,
såe Student og Kræmmer stride -
de blev Mænd, da de fik Mål.

Rød blev Svenskens hvide Skjorte,
brudt sank Stormens bratte Flod,
thi for Byens Porte
Byens Borger stod.
Det var Skjoldets Skamplet fjernet,
det var Rigets Livsrod værnet,
det var Hjerteslag med Jernet:
Frihed blomstred af det Blod.

Flammer end i Sagas Haller
højt Karl Gustavs Heltenavn,
Hovmod står og falder,
Svig gør stakket Gavn,
og hvor Hjem og Jord forbinder
Frihed, Ære, Fremtid, Minder,
strider Mænd, ja strider Kvinder,
som de stred for København.

Midt i Nutids Nat af Sorger
Mindets Fest med Sang og Spil!
Konge, Bonde, Borger —
har vi Ret dertil?
Samme Friheds Arv at vare,
samme Folk, i samme Fare!
Kun ved Gerning kan vi svare:
Vi har Ret, så sandt vi <i>vil!</i>
</body>
</poem>

<poem id="roerdam2018031139">
<head>
    <title>Her kommer vi Drenge -</title>
    <subtitle>
        <line>Sang for de Frivillige Drengeforbund</line>
        <line><i>Mel. Det finske Rytteris Marsj</i></line>
    </subtitle>
    <firstline>Her kommer vi Drenge, vi hilser med Sang</firstline>
    <source pages="154-155"/>
    <quality>korrektur1,kilde,side</quality>
</head>
<body>
Her kommer vi Drenge, vi hilser med Sang
hver dampende Skorsten og hver duftende Vang.
Her kommer vi Drenge med Trommer og Horn,
vi tramper os tværs gennem Tykning og Torn,
vi ryster os i Regnskyl og vi blæser ad Blæst
og skinner i Solskin uden Trøje og Vest.
Som en susende Vind, som en skinnende Sky
går Toget i Takt gennem Landsby og By.
Det er lystigt at gå på den levende Jord,
hvor Ens Bryst ånder frit, og hvor Kræfterne gror.
Under Vandringen vinder vi Muskler af Stål,
og bag Synsranden venter vor Vandrings Mål.

Her kommer vi Drenge, vi tramper i Trit
i Sten og i Støv, gennem Pløre og Skidt.
Her kommer vi Drenge, vi træder i Takt,
vi mærker, den taktfaste Marsj giver Magt.
Men Takten som vi tramper hedder rask ikke rå,
og Magten er Modet til at slås for de Små,
for en Dreng har den selvsamme Ret som en Mand,
når dristig han vover og fast holder Stand:
Han har Ret til at værne sin Søster og Mor,
hver en Kvinde, hvert Barn på den rullende Jord.
Det er derfor vi knejser så kækt på vor Gang:
Vi er Drenge, vi synger vor Vandringssang.

Så går vi vor Gang i den danske Dag
med klingende Sange og med flyvende Flag.
Et skønnere Flag er i Verden ej mødt
end Dannebrog snehvidt og flammende rødt.
Hvor Bakken over Bølgen skyder græsgroet frem
dær løftes det lysfyldt af de tusende Hjem,
og hvor Korsene står, og hvor Kæmperne stod,
dær vajer det badet i Tårer og Blod.
Det er Samling af Splid, det er Rejsning af Fald,
det er alt hvad vi ejer og alt hvad vi skal,
det er det vi skal leve og dø for engang:
Vi er Drenge, vi synger vor Vandringssang.
</body>
</poem>

<poem id="roerdam2018031140">
<head>
    <title>Tanker ved Juletræet</title>
    <subtitle>1908</subtitle>
    <firstline>Sort lå Bjerget under de frostklare Stjerner</firstline>
    <source pages="156-157"/>
    <quality>korrektur1,kilde,side</quality>
</head>
<body>
Sort lå Bjerget under de frostklare Stjerner.
Vinden suste deroppe
i Granernes Toppe.
Lunt var der i Kløften. De sad
på mosgroede Tuer og Stene,
Mænd, Kvinder og Børn, og bad.
En Stund talte Præsten alene;
så sang alle de hellige Kvad. —
Kun Granernes hængende Grene
gav Kætterne Kirkehvalv
og bar deres fattige Kerter.
De klare små Luer skjalv
af Højtid som deres Hjerter.

Troskamp, Retskamp, Fredløses Læ
gjorde Granen til Juletræ.

Mørkt lå Danmark i Århundreders Kampe,
snart for Rigdom og Ære,
snart kun for at være.
Trods Skæbnens mulmende Brus
og midt i Ulykkens Vintre
såes festligt fra Hus til Hus
de nytændte Julelys tindre.
Ej kunde da Kort og Krus
al Længsel i Hjerterne lindre.
Med Kampens Fred stod frem
hint Træ fra de evige Skove;
højt lyste dets Lue: Vort Hjem,
for dig vil vi lide og vove!

Livets og Dødens Gud var Gæst
fordum ved Julens alvorlige Fest.

Hundred tusende Trær står tændt iaften,
tindrende fint for Festen.
Men hvem er Gæsten?
Hvor hædres en Helligdom her?
Hvor strider vi troende sammen?
Hjem har vi. Er vi det værd?
Her skinner så lyst — på Skammen!
Sluk, Brødre, de strålende Trær,
og tænd i Hjerterne Flammen!
Dær var det vi trængte til Lys
— o Træ fra de evige Skove! —
Se Flammernes flakkende Gys:
Hvor turde den Fest vi vove?

Vidste da ingen hvem Gæsten var,
og hvad han skrev for Kong Belzazar?
</body>
</poem>

<poem id="roerdam2018031141">
<head>
    <title>Gefion Sang -</title>
    <subtitle>Til Nordslesvigs Fællessangforening</subtitle>
    <firstline>Gefion sang, og Ploven fured</firstline>
    <source pages="158-159"/>
    <quality>korrektur1,kilde,side</quality>
</head>
<body>
Gefion sang, og Ploven fured
Danmark Sjælland til.
Regnar sang i Ormeburet —
Se, hvad Sangen vil!
Brystet svulmer, Tonen stiger,
Tanken stiger med,
gennem andre, større Riger,
større Kamp og Fred.
Hvor de stærke Toner stiger,
stiger Hu og Handling med.

Sangen, der usynligt svinder,
snor sin Skæbnetraad
gennem hundred Ætleds Minder
til den yngste Dåd.
Ensom går en Svend og synger,
hvor en Pige boer;
to går frem, det blir til Klynger,
blir et Sangerkor,
blir et Folk som går og synger,
hvor dets Liv og Fremtid boer.

Vi fra Flensborg Fjord til Åen
veed hvad Sang er værd:
Hug af Hælen, klip af Tåen,
hele står vi her,
synger Pligt og Plovgang helget,
synger Regnars Sang.
Knevl os Tungen fast i Svælget,
lyt så nok en Gang:
Af vort Hjerte, blodigt helget,
strømmer sejrrigt samme Sang!
</body>
</poem>

<poem id="roerdam2018031142">
<head>
    <title>Stormnat ved Beltet</title>
    <subtitle>Nytår 1909</subtitle>
    <firstline>Stormkrogen klirrer mod de blanke Ruder</firstline>
    <source pages="160-164"/>
    <quality>korrektur1,kilde,side</quality>
</head>
<body>
Stormkrogen klirrer mod de blanke Ruder;
selv Gulvet i mit lune Loftsrum ryster,
så Hunden rejser sig fra sine Puder
og piber angst. Mig styrker og mig trøster
Gensynet med min Æts ældgamle Guder,
den Storm, det Hav. Imellem lave Kyster
vælter et sølvsort Vandsvulm gennem Beltet,
som det mod tusend Måner før har væltet.

Bag Jord og Måne skimtes Tågetider,
hvor Jordens Børn knap drister sig i Drømme.
Dog, åbent Hav her ud til alle Sider
er vågent Syn; så langt nåer Tankens Tømme.
Isfjæld ved Isfjæld grustungt langsomt glider,
og smelter langsomt i de smyge Strømme.
Havdybet lukkes, og en ny Nats Måne
ser Landbro lagt fra Skotland og til Skåne.

Og Broen breder sig. Land gror i tusend,
titusend År — til stigende det stængte
Østhav histinde løfter sig mod Slusen
en Stormnat, fyldt af sine Floders Mængde,
og sprænger den. Et Syd, et Drøn, en Brusen
af tunge Vandes Hvirvlen i det sprængte:
Ved Springflod-Nattens måneklare Storm
blev Danmark skabt, fik Skæbne født med Form.

Den Flod, hvis brustne Brændingsbid vi sporer
højt på hver flinthård Klint, hver græsgrøn Hage,
pløjed den Belt og Sund og dybe Fjorde,
hvi veg den da ved Jernveds Rand tilbage?
Hvi slugte Slien ej de bløde Jorder
langt vesterud? — Hør hundred Ætled klage:
Her burde strid fra Hav til Hav udrundet
den Strøm der går i Belterne og Sundet!

Nu har vi selv en Strømseng måttet fure
og fylde den af vore egne Årer.
Langs Haraids Vold og Volmers røde Mure
går Strømmen blandet tungt af Blod og Tårer.
Ve! — Fjenderne sprang over ved dens Kure! -
Men Guders Gerning dømmer kun en Dåre;
thi Vagten sov. Vi havde glemt at væbne.
Hvert Folk står selv til Ansvar for sin Skæbne - -

Det blinker stålblankt af de sorte Bølger:
Hjælmblink og Spydblink — Valdemarers Flåder
Det lysner som af Lyn, fjern Torden følger:
Visby er dansk, og Rud i Åbo råder!
Det syder og det hvisler; Dybet dølger
en Ild der snor sig i de hvide Fråder:
Rød Ild af ham der på sin Skæbnes Dag
sank sprængt og brændt, men ikke strøg sit Flag!

O, hvilke stærke Trylleruner rister
en Stormnats Måne langs de danske Strande
— imens den blinde Søvn her inde lister!
Men jeg vil vågen signe og forbande:
Løft, store Storm, til evig Trods min Pande,
fyld, dybe Hav, mit Bryst indtil det brister!
Hav, Storm, Æt-Fylgjer, hør en Dansker kalde,
og, for min Bøns Skyld, fyld og før os alle!

Har Nordens Folkeslag, til eet udkårne,
i Seklers Afsind ikkun vidst at famle
hin Krone bort, hvis Ring, den sønderskårne,
det var vort Sønnehverv i Kraft at samle —
Sank dybt i Tåge Synets høje Tårne,
til Grin for Unge og til Gråd for Gamle —
Blev vi de små: Hvem selvforsmår sig slapt?
Een Stordåd er der, for de små kun skabt:

At være større end sig selv og Lykken!
Den Vilje der just voxer med sin Vånde,
den Kærlighed der gennemstråler Skyggen
og gir hvert Døgnværk evig Ildhus Ånde,
den Trods der selv med Sværdsod ud af Ryggen
vrister hovmodig Voldsmagt Sejr af Hånde:
Den Kærlighed, den Vilje og den Trods
rummer en Storhed som er til for os.

Hvis vi kun vilde. Ja, hvis kun vi vilde.
Der gives dem som vil og dog er danske.
Af Dybbøl Bjerg udgyder sig en Kilde,
dens Dråber smelter stålstøbt Sværd og Hanske.
Måske den Kildes Kraft var værd at granske.
Måske vi lærer Sønderjysk for silde.
Liv kræver Viljens, kræver Blodets Offer —
det er ej gjort med Døgnets Affaldsstoffer.

Men du, o Stormvind fra de ældste Dage,
og du, o Hav her udenfor mit Hus:
Før Danmarks Folk af alt kun har tilbage
sin Uges Arbejd og sin Søndags Rus,
ja, før det bøjer sig med kraftløs Klage,
plyndret og lænket på sin Hjemgårds Grus,
som Byrdebærer for en bedre Stamme —
Før opriv, bortskyl, knus det med det samme!

Styrt, Storm, de Stæder, bag hvis Glitter-Buer
Mands Mod og Blod er til et Mundsvær blegnet!
Slug, Hav, de Marker, blandt hvis Gødning-Tuer
Ånd blev et Avindsbjæf mod Nabohegnet!
Lad drukne og lad drive — Malstrøms-tegnet
i kolde Måneblink de sjunkne Stuer —
Min først! Kvæl først <i>mit</i> Hjertes Afgrundsråb,
fordi jeg vantro elsked uden Håb!

- - -

Hvad vil den Stjerne dær på Stormens Pande?
Hvad synger bag det Brus af oprørt Sø? —
Lytter mon Søstre langs de mørke Strande?
Våger i Angst fler Brødre under Ø ? —
Ak, tiest var de værste Varsler sande,
og tyngre Dom kan tænkes end at dø.
Af dette Stormhavs Dyb steg Danmarks Land ...
Å, skynd dig, Stjerne, sig det, hvis du kan!
</body>
</poem>

</content>
</section>

</workbody>
</kalliopework>

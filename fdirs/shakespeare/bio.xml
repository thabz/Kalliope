<?xml version="1.0" encoding="UTF-8"?>
<bio>
<body>
Shakespeare, William, Englands og den nyere Tids
største dramatiske Digter, blev døbt i Sognekirken
i Stratford on Avon i Warwickshire 26. April
1564, død 23. April 1616 samme Sted. Hans Fødselsdag er ukendt, men Traditionen har fastslaaet 25. April, og da der almindeligvis kun gik et Par Dage mellem Fødsel og Daab, har Traditionen nogen Sandsynlighed for sig. Imod taler, at Indskriften paa hans Monument siger, at han var begyndt paa sit 53. Aar. Om hans ydre Liv er
vor Viden desværre - trods ihærdig
Forsken - meget mangelfuld. Hans første Biograf,
Nicholas Rowe, der skrev omtrent 100 Aar efter
hans Død (1709), havde kun mundtlig
Overlevering paa anden og tredje Haand at støtte
sig til. Familien synes at have været en
velstaaende Landmandsfamilie fra Snitterfield nær
Stratford, hvor Bedstefaderen Richard S. kan
følges tilbage til 1529. Dennes Søn, John S.,
var 1552 bosat i Stratford; han omtales baade
som Handskemager og som Slagter, har
rimeligvis ogsaa drevet Landbrug og maa have
været en anset og driftig Mand. Cirka 1557 ægtede
han Mary Arden, yngste Datter af en
Landejendomsbesidder i Wilmcote. Arden-Slægten
var en af de ledende Warwickshire-Slægter. I
sit Ægteskab havde John S. 8 Børn, hvoraf
Digteren var den tredje; den yngste, Edmund,
blev ogsaa Skuespiller. Familien boede i
Henleystreet, hvor Digterens Fødested endnu vises,
men der er næppe meget bevaret af det oprindelige
Hus. I de første Aar af sit Ægteskab synes John
S. stadig at være steget i Velstand og Anseelse,
og 1568 blev han Byens Borgmester, hvormed
fulgte Værdigheden som Fredsdommer. At han
har sat Sønnen i Byens Latinskole, synes sikkert,
og her har da William faaet en efter Tidens
Krav god Skoleuddannelse med en ikke ringe
Træning i Latin, der satte ham i Stand til at
læse Ovid i Originalsproget, og naar Ben
Jonson siger, at <i>he knew little Latin and less
Greek</i>, kan dette godt med den lærde Ben's
Maal betyde, at han har været godt paa Højde
med en moderne Student. Allerede da William
var 13 à 14 Aar gammel, er det begyndt at gaa
tilbage for Faderen, og 1586 blev han, der da var
ude af Stand til at betale sine kommunale
Afgifter, slettet af Listen som Raadmand. William
er da rimeligvis blevet taget ud af Skolen og
sat i en eller anden Lære. I sin Bog <i>Lives</i>
fortæller Aubrey, at han slagtede Kalve for
Faderen og <i>would do it in a high Style and make
a speech</i>. Om hans Liv i disse Aar ved vi dog
intet sikkert, ud over at han i Slutningen af 1582,
18½ Aar gammell, ægter den 26-aarige Anne
Hathaway, Datter af en Landmand i den nærliggende
Landsby Shottery, som det synes tvunget af
hendes Slægt, da hun var frugtsommelig. Et halvt
Aar efter Brylluppet føder hun ham en Datter,
Susanna, og 1585 Tvillinger, Hammet og Judith.
Ægteskabet var næppe lykkeligt, og omkring
1586-87 forlader S. sin Familie og rejser til
London. Hans Mening har dog ikke været at
opgive Familien; men han har næppe haft
Udsigt til at kunne forsørge den hjemme, og
maaske har han ogsaa været nødt til at rejse fra
Egnen paa Grund af sit Vildttyveri hos Sir Thomas
Lucy. Den opbevarede Ballade mod Sir Thomas
er vel næppe af S., men det er utvivlsomt, at
Justice Shallow i <i>Merry Wives of Windsor</i> er
en Satire mod ham.

At S. ogsaa uden dette maa have længtes bort
fra de trange Familie- og Provinskaar mod de
større Chancer og det rigere Liv, som London
bød, er kun naturligt. Om hans Oplevelser i
disse Aar indtil 1592, og hvorledes han først
knyttedes til Teatret, ved vi intet. Medens
Faderen var Borgmester, havde Stratford for
første Gang Besøg af regulære Skuespillere, og i
de følgende. Aar synes forskellige Selskaber at være
optraadt der; muligvis har da S. allerede her
knyttet Forbindelser, der har været ham til
Nytte, da han senere kom til London.
Skuespilleren Davenant, der var S.'s Gudsøn og 10 Aar
gammel, da S. døde, er Ophavsmand til Traditionen
om, at han først ernærede sig ved at passe de
Heste, hvorpaa de fine Herrer kom ridende til
Teatret. I hvilket af de daværende anerkendte
Selskaber han fandt Optagelse, er usikkert,
omend meget taler for, at det enten har været i
Greven af Pembroke's eller Greven af Sussex'
Selskab. Sikkert er det kun, at S. 1592 havde
naaet en Folkeyndest som Skuespilforfatter,
tilstrækkelig til at vække Misundelse hos en af de
universitetsuddannede Dramatikere, Rob. Greene,
der da var de ledende. Sin digteriske
Løbebane har S. begyndt med at omarbejde ældre
Stykker. Forholdene var saaledes, at naar en
Digter havde solgt sit Stykke til et Selskab, var
dette Selskabets absolutte Ejendom, og dette
kunde handle med det ganske efter eget Tykke.
Var det udspillet, og Selskabet af en eller
anden Grund ønskede at tage det op igen, lod
man en yngre Digter pudse det op med ny
Tilføjelser eller helt omarbejde det, og det er
som en saadan Omarbejder af gamle Stykker,
at S. først har øvet sin Haand og vundet sine
Laurbær, og det er til dette Arbejde og den
Folkeyndest erhvervet derved, at Rob. Greene i
sin <i>A Groatsworth of Wit</i> (1592) sigter, naar
han beskylder S. for at pynte sig med laante
Fjer, og haanligt med Hentydning til hans
Navn betegnede ham som den, der i egen
Indbildning er den eneste <i>Shake-Scene in the
country</i>. Angrebet maa have vakt Uvillie; thi
Udgiveren af Greene's Pjece, Henry Chettle, gør samme
Aar i Fortalen til sin <i>Kind Hart's Dreame</i>
Undskyldning derfor og bevidner S.'s Anseelse; han
er »elskværdig i sit Væsen« og »fortræffelig i
sit Fag« (øjensynlig som Skuespiller), og videre
taler han om hans Hæderlighed og »behagelige
Ynde som Skribent«.

Omtrent ved denne Tid finder vi S. som
Medlem af det Selskab, hvor alle hans Dramaer -
maaske med Undtagelse af <i>Titus Andronicus</i>,
<i>Henry VI</i> 1, 2, 3 og <i>The Taming of the Shrew</i>
- blev spillet, nemlig <i>The Lord Chamberlain's
Men</i>, som 1603 ved Kong Jakob's Tronbestigelse
blev til <i>The King's Players</i>, og som spilledes paa
<i>The Theatre, the Curtain</i> og efter 1599 paa det
nybyggede <i>The Globe</i> og senere efter 1608 om
Vinteren paa <i>Blackfriars</i>. Dets betydeligste
Medlemmer var den store Tragiker Richard
Burbage, der har kreeret <i>Hamlet</i>, <i>Othello</i>, <i>King
Lear</i> etc., de senere Udgivere af <i>The First Folio</i>
Hemminge og Condell, den tidligt afdøde
Phillips etc. Ejendomsretten til de to sidstnævnte
Teatre var fordelt paa Andele mellem
Selskabets betydeligste Medlemmer, og S.'s Andel var
en Tiendedel i <i>The Globe</i> og en Syvendedel i
<i>Blackfriars</i>. I Vintrene 1592 og 93 var Teatrene
lukkede paa Grund af Pesten, og man har ment, at
S. benyttede dette Tidsrum til at foretage en
Rejse til Italien. Dette er dog usandsynligt; han
er sikkert blevet hjemme i England, synes
heller ikke som de andre Skuespillere at være
draget paa Provinsturné, men at have anvendt
Tiden bl. a. til Udarbejdelse af de to fortællende
Digte <i>Venus and Adonis</i> (1593) og <i>Lucreece</i>
(1594), begge trykt hos hans Bysbarn og
Skolekammerat Richard Field og tilegnede Greven
af Southampton Henry Wriothesley.<!-- TODO: NPG har et fint portræt af Wriothesley som kunne indsættes. -->

<i>Venus and Adonis</i> er en Gengivelse af den
klassiske Myte hos Ovid, men ogsaa paavirket af
Lodge's <i>Scillaes Metamorphosis</i> (fra 1589). Det
er ikke noget betydeligt Digt, men der er en
ungdommelig, glødende Sanselighed deri, og
Skildringen af Vildornen og Hingsten er
prægtig. Det gjorde megen Lykke og udkom inden
hans Død i 7 Udgaver. <i>Lucreece</i>, der er et
Modstykke til <i>Venus and Adonis</i>, har ligeledes hentet
sit Emne fra Ovid, men ogsaa her er der en
tydelig Paavirkning af et tidligere engelsk Digt <i>The
Complaint of Rosamund</i> af <a poet="daniel">Samuel Daniel</a>. Det
er en Lovprisning af Kyskheden, alvorligt og
moraliserende. Ogsaa dette Digt gjorde stor
Lykke og naaede inden S.'s Død 5 Udgaver.
Disse Digte bidrog i høj Grad til at gøre S.
berømt, og det var vel Grunden til, at hans Navn
senere blev sat i Forbindelse med flere lignende
Frembringelser: <a poem="shakespeare2000030701"><i>A Lover's Complaint</i></a>, <i>The Passionate
Pilgrim</i> og <i>The Phoenix and the Turtle</i>, af
hvilke han dog næppe har haft noget med de to
første at gøre og rimeligvis heller ikke - om
end mindre sikkert - med det sidste.

<i>The Lord Chamberlain's</i> - senere The <i>King's
Players</i> - var det fornemste af de anerkendte
Selskaber og det af Hoffet mest benyttede; det
har rummet de fleste af Tidens mest
fremtrædende Skuespillere og i S.'s Dramaer besiddet
et Repertoire, som nød baade det brede
Publikums og Hoffets højeste Bevaagenhed. <a poet="jonson">Ben Jonson</a> taler om S.'s høje Flugt <i>that so did take
Eliza and our James</i>, og der er en Historie om,
hvorledes Dronning Elisabeth og S. under
Opførelsen af Henry V vekslede Komplimenter.
Ifl. Traditionen var det ogsaa paa Dronning
Elisabeth's Opfordring, at S. skrev <i>The Merry
Wives of Windsor</i>, da Dronningen ønskede at
se Falstaff som forelsket, og da Kong Jakob 1604
gjorde sit Indtog i London, synes S. at have
været i det officielle Følge; i alt Fald ser vi af
Regnskaberne, at han har modtaget 4½ Yard
skarlagensrødt Klæde til en Dragt for
Lejligheden.

Det var dog ikke blot som Skuespilforfatter -
og som saadan var han i cirka 15 Aar sit Selskabs
Hovedleverandør - at han har været Troupens
Hovedstøtte; ogsaa som Sceneinstruktør har
han utvivlsomt betydet meget for den.
Hvorledes han saa paa sin Kunsts rette Udøvelse,
erfarer vi gennem Hamlets Samtale med
Skuespillerne i »Hamlet« III Akt. Ogsaa om hans
Diktion synes vi at kunne faa visse Fingerpeg
gennem Quartoernes Tegnsætning. Man har
hidtil ment, at Sætterne har strøet de forskellige
Tegn ret tilfældigt hen over Siderne, men
moderne Undersøgelser - først og fremmest Percy
Simpsons - synes at tyde paa, at
Tegnsætningen her netop er S.'s egen, men anvendt som
Diktionsdirektiv til Skuespillerne. Som aktiv
Skuespiller synes han derimod at have staaet i
anden Række - hvorledes skulde han for Resten,
selv om Talentet var der, ogsaa have faaet Tid
til at hævde sig Plads i første Række, og de Roller,
vi mener at vide, han har spillet - Aanden i
<i>Hamlet</i>, Adam i <i>As you like it</i> og Knowless i
<a poet="jonson">Ben Jonson</a>'s <i>Every Man in his Humor</i>, hører
alle til denne Kategori. Da han samtidig med
alt dette har haft Indtægt som Medejer af de to
Teatre, hvor Selskabet spillede, har hans
Indtægt sikkert været betydelig. Sidney Lee
anslaar den til cirka 700 £ aarligt; men selv om vi
nøjes med E. K. Chambers mere beskedne cirka
300, bliver det med den laveste Værdiberegning
cirka 2000 £ i vore Penge.

Saa snart han har faaet fast økonomisk Bund
under Fødderne, har han formodentlig begyndt
at tænke paa at genrejse Familiens Stilling
hjemme i Stratford og ligesom andre af sine Fæller
lagt Planer for, naar Tidens Fylde kom, at
kunne trække sig tilbage til sin Fødeegn og leve
en Godsejers rolige og ansete Liv. For Faderen
var det øjensynligt stadig gaaet tilbage. 1592
findes hans Navn paa Listen over dem, der ikke
mødte til Gudstjeneste, med en Tilføjelse om, at
dette formodentlig skyldes Frygt for at blive
arresteret for Gæld. Hvor slemt dette end
lyder, synes der aldrig at være forsøgt Indgreb i
hans Ejendomsret til Husene i Henley Street,
ligesom han synes at have bevaret sine
Medborgeres Agtelse. Heller ikke S.'s Hustru synes
at have været uden økonomiske Bekymringer; i
alt Fald har hun maattet laane 40 Shilling af
sin Faders gamle Faarehyrde - en Sum, der endnu
var ubetalt, da denne døde i 1601. Omkring 1596
synes der at ske en Forbedring i Faderens
Kaar. I dette Aar døde S.'s eneste Søn Hammet
- han blev begravet 11. August - og S. har da
været hjemme til Begravelsen og samtidig haft
Lejlighed til at overskue Forholdene. Først
forsøger Familien at generhverve Ejendommen
Asbies, der var bleven pantsat i
Nedgangsaarene - vist for at dække en Gæld, som Faderen
havde paadraget sig gennem Kaution for sin
Broder. Forsøget mislykkes, derimod bevilges
Familiens Andragende om Ret til at føre
Vaabenskjold og saaledes komme til at tilhøre
Gentrystanden og faa Ret til at føje <i>gentleman</i>
til sit Navn. Ved samme Lejlighed har
Faderens Nabo Richard Quiney - hvis Søn Thomas
kort før S.'s Død ægtede hans Datter Judith -
formodentlig indledet Underhandlinger om det
Laan, han senere fik af S. Næste Aar købte
S. for 60 £ Byens fornemste Hus New Place i
Chapel Street, der senere blev hans Bolig.
Foruden enkelte Smaakøb - bl. a. et lille Hus
maaske til Gartnerbolig - udvidede han
sine Besiddelser i Stratford ved for 320 £ at
købe 107 Acres Land, og to Aar senere
erhvervede han for 440 £ 32 Aars Tienderettigheder i
Stratford, der indbragte 60 £ aarligt, og desuden
gav ham Ret til Begravelse i Kirkens Kor.
Med Købet af New Place var Familiens
tidligere Anseelse genoprettet, og gamle John
S. har kunnet tilbringe en rolig
Alderdom - han døde 1601, hvorefter S.
arvede Ejendommen i Henley Street. S.'s Moder
døde 1608. I Aarene efter Faderens Død -
maaske allerede fra 1596 - synes S. at have
aflagt sin Fødeby et aarligt Besøg. 1607 blev
hans Yndlingsdatter Susanna gift med den
ansete Stratfordlæge Dr. John Hall. Hans
Dygtighed og Anseelse har vel i nogen Grad forsonet
S. med hans puritanske Livssyn. Susanna selv
synes at have været af et mere muntert
Temperament, i alt Fald gav det Anledning til Rygter,
som hun gennem en Retssag maatte rense sig
for. Da S. næste Aar var hjemme til sin Moders
Begravelse, benyttede Byens daværende
Borgmester, Henry Walther, Lejligheden til at faa S.
til at staa Gudfader til sin Søn, der ogsaa fik
Navnet William efter sin nu saa ansete
Gudfader. Naar S. definitivt trak sig tilbage fra
Teatret og blev Rentier i sin Fødeby, er
usikkert. Muligvis har det været i Slutningen af 1609
eller Begyndelsen af 1610. Han har sikkert været i
London endnu 1608, da hans Selskab overtog
Blackfriars. I Begyndelsen af 1610 skete der en delvis
Fornyelse af Selskabets Personel, og efter dette Aar
fandtes S.'s Navn ikke mere paa noget
Program. Sidney Lee synes dog at mene, at han
først har taget fast Bolig i Stratford cirka 1611,
efter at han har sluttet sin Virksomhed ogsaa
som Skuespilforfatter. Juli 1610 udbrød der Pest,
og Teatrene maatte følgelig lukke; det er da
troligt, at S. har benyttet dette og den nylig
stedfundne Personalefornyelse til at foretage det
definitive Opbrud. Om hans Liv i Stratford ved
vi intet. - Puritanismen havde i de sidste Aar
faaet Tag i Befolkningen; det var under Bøde
forbudt Skuespillere at optræde, og 1612 blev
Bøden forhøjet fra 10 Shilling til 10 £. Han har
dog utvivlsomt hvert Aar tilbragt nogen Tid i
London for at tilse sine Forretningsinteresser
og besøge gamle Venner, ligesom disse til Gengæld
har aflagt ham Besøg i Stratford. John Ward,
der var Præst i Stratford 1662, fortæller, at S.'s
Død skyldtes et Sviregilde med Vennerne <a poet="jonson">Ben Jonson</a> og <a poet="drayton">Drayton</a>. Dette er næppe sandsynligt
- kan højst have fremskyndet den - thi S.
synes de sidste Par Maaneder før sin Død at
have været mindre rask. 25. Januar havde han
gjort sit Testamente; 10. Februar holdt Datteren
Judith Bryllup med førnævnte Th. Quiney;
Brylluppet skete - maaske paa Grund af Faderens
Sygdom - saa hastigt, at der ikke blev Tid til de
legale tre Lysninger. 25. Marts foretog han
enkelte Ændringer i Testamentet, som nu blev
underskrevet, og 23. April døde han og blev to
Dage senere begravet i Kirkens Højkor. Paa
den Sten, der blev anbragt over Graven,
indhuggedes intet Navn, men kun de Linier, han
ifølge Traditionen selv havde digtet til dette
Formaal:

    <i>Good friend for Jesus sake forbear,</i>
    <i>To dig the dust enclosed here:</i>
    <i>Blest be the man that spares these stones,</i>
    <i>And curst be he that moves my bones.</i>

    <i>(For Jesu Skyld, o Ven, ej prøv</i>
    <i>At grave op mit skiulte Støv.</i>
    <i>Sign ham, som freder disse Sten,</i>
    <i>Tvi ham, som fjerner mine Ben.)</i>

Syv Aar senere - 1623 - udgav hans to
Kammerater og Venner John Hemminge og Henry
Condell med William Jaggard o. a. som
Forlæggere <i>The First Folio</i> - den første samlede
Udgave af hans Værker. Den indeholdt 36
Dramaer, alle de nu anerkendte Værker -
undtagen det lidt tvivlsomme <i>Pericles</i>, der først
blev føjet til i Udgaven af 1664. De er inddelte
i tre Grupper <i>Comedies</i>, <i>Histories</i> og <i>Tragedies</i>,
begyndende med <i>The Tempest</i> og sluttende med
<i>Cymbeline</i> - altsaa uden noget Hensyn til
Tidsfølgen. En Del af disse Dramaer havde dog
allerede set Lyset i S.'s Levetid. Tidligere
mente man, at disse, de saakaldte <i>Quartoer</i>,
var Piratudgaver udgivne mod Forfatterens og
Selskabets Villie enten gennem stenografisk
Nedskrivning eller gennem Afskrift og 
Sammenstykning af de forskellige Rollehefter; men gennem
de Undersøgelser, som først og fremmest den
nyere Shakespeareforsknings Hovedmand, A. W.
Pollard, har foretaget, synes det nu godtgjort,
at de fleste af disse - de 14 gode Quartoer -
er trykt direkte efter S.'s Manuskript eller i alt
Fald efter Soufflørens Afskrift. Ingen af disse
Quartoer er - som i de moderne Udgaver -
inddelt i Akter og Scener, vel fordi
Skuespillene paa <i>The Globe</i> i S.'s Tid opførtes uden
disse Afbrydelser. Til Fastsættelse af
Dramaernes Tilblivelsesaar yder disse Quartoers
Trykkeaar en betydelig Hjælp; andre Midler hertil
er Citater fra Dramaerne ell. Omtale af dem i
Samtidens Litteratur, som Meres' Omtale af seks
Komedier i <i>Palladis Tamia</i> (1598). Hentydninger
i Dramaerne til samtidige Begivenheder etc.,
men foruden disse ydre Kriterier har indre
Kriterier, bl. a. de saakaldte <i>metrical tests</i>,
spillet en stor Rolle. Det er især Furnivall, Fleay
og Ingram, der har gjort sig fortjente ved disse
Undersøgelser, som dog maa bruges med
Forsigtighed. De vigtigste af disse Versbeviser er
følgende: de tidligere Dramaer udmærker sig ved
hyppige Rim, og hvor de er skrevne i
Blankvers, ender Meningen med Verset; hvor
Meningen gaar over fra det ene Vers til det andet
(<i>enjambement</i>), eller hvor Versene ender paa
ubetonede Stavelser eller har overflødige
Stavelser, har vi med senere Dramaer at gøre. Paa
Grundlag af alle disse Kriterier har man
opstillet én sandsynlig Kronologi, der med enkelte
Undtagelser kan siges at være den almindeligt antagne.
S.'s Produktion falder inden for denne
Rækkefølge naturligt i flere store Grupper. Den første
Periode strækker sig til 1595 og indeholder,
foruden S.'s mindre, episke Digte, væsentlig lyse
Lystspil samt de første Tragedier og historiske
Skuespil; i denne Periode er Forgængernes
Indflydelse umiskendelig. Det første Arbejde i
Rækken er <i>Titus Andronicus</i>, trykt 1594, der
rimeligvis kun er en Bearbejdelse af et ældre
Drama. Det er en rædselsfyldt, bloddryppende
Tragedie, der viser, i hvor høj Grad S. er under
<a poet="marlowe">Marlowe</a>'s Indflydelse. Medens denne Indflydelse
er tydelig i en Række af S.'s Tragedier, bærer
hans første Lystspil Præget af Lyly's
Paavirkning. Det første af disse er <i>Love's Labour's Lost</i>
(1591, trykt i omarbejdet Skikkelse 1598). Det
er det eneste Skuespil, hvis Handling er
opfunden af S. selv; det er et let og legende Spil
med Ord, men som Drama svagt og trættende.
Ifølge den Række Dramaer af S., som Francis
Meres opregner, skrev S. efter dette et <i>Love's
Labour's Won</i>; men dette Lystspil kender vi
kun i en langt senere omarbejdet Form som
<i>All's Well that Ends Well</i>. Det næste Lystspil
er da <i>Comedy of Errors</i> (1591, trykt 1623). Det
er en Behandling af Emnet i Plautus' <i>Menæchmi</i>,
rimeligvis med en ældre engelsk Behandling som
Mellemled. Det er en lystig Komedie, hvis
Handling udvikler sig i raske Træk, og det gjorde
megen Lykke paa Scenen. <i>Two Gentlemen of
Verona</i>, der skriver sig fra samme Tid og er
trykt 1623, er en Bearbejdelse af et ældre, tabt
Skuespil. Det er en Komedie om ung,
sværmende Elskov, og Klovnerne Launce og Speed er
gode Repræsentanter for det glade Vrøvl. Til
den første Periode af Lystspil hører ogsaa et
af S.'s berømteste Værker, <i>The Midsummer
Night's Dream</i>, der dateres forskelligt, fra 1594 til
1598, trykt 1600. Nogen enkelt Kilde til Stykket
foreligger ikke; men S. har samlet Stof fra en
Række forskellige Værker. Det er et Festspil,
skrevet til en Adelsmands Bryllup, en Digtning fuld
af sart Poesi og munter Vittighed. Kærligheden
ses her endnu fra dens lyse Side, der spøges
med dens Ustadighed, Alfer og Mennesker er
under dens Lov. Og ind i denne Sommernats
Fantasi slynger sig formummede Hentydninger
til samtidige Forhold og en Smiger til Dronning
Elisabeth, der ellers er sjælden hos S. I <i>Romeo
and Juliet</i> (cirka 1592, trykt 1597) er det igen
Kærligheden, der er Emnet. Stoffet er hentet fra
Arthur Brooke's <i>Romeus and Juliet</i>, en
Gengivelse af et italiensk Emne. Det er den
ungdommelige Lidenskabs Tragedie, en Kærlighedens
Højsang uden Mage. Og her findes ingen Tvivl om
Kærligheden selv; naar de Elskende gaar til
Grunde, er det de ydre Forholds Skyld.

Til S.'s Udviklingsperiode hører ogsaa de
første af hans historiske Skuespil. Paa dette Omraade
har han en lang Række Forgængere at støtte
sig til. Det alvorlige Skuespils Udvikling fra de
gamle Mysterier sker overhovedet ved, at historiske
Emner tages op til Behandling, og i England
fandtes før S. en Række saakaldte <i>chronicle histories</i>, 
dramatiserede Behandlinger af Historien,
men gennemgaaende uden egentligt dramatisk Præg.
Ogsaa paa dette Omraade er det <a poet="marlowe">Marlowe</a>, der
viser Vejen; hans <i>Edward II</i> er en værdig
Forgænger for S.'s Historier. Og S. begynder her
som andensteds med at bearbejde og efterligne
for saa at hæve sig højt over alle Forgængerne.
Hans ti historiske Skuespil bliver, med Undtagelse af
<i>Henry VIII</i>, alle til i det sidste Tiaar af 16.
Aarhundrede, den Tid, da den engelske Nationalfølelse brød
igennem efter Sejren over Spanien, og de er
ogsaa baarne af stolt Selvfølelse og Glæde over
at være Englænder. Kilden til disse Skuespil er
de store engelske Historier af Hall og Holinshed eller
tidligere Skuespil, hentede fra samme Kilder.
Det første af disse Skuespil, Trilogien <i>Henry VI</i>
1, 2, 3, opførtes 1591-92; første Del blev trykt
i Folioen 1623, medens 2. og 3. Del findes i
Quartudgaver ret forskellige fra den Form, hvori
de er optrykte i Folioen. Det er muligt, at det
første Udkast skyldes Greene i Samarbejde med
Peel, og at S. senere sammen med <a poet="marlowe">Marlowe</a>
har omarbejdet dem. S.'s Haand er særlig
mærkbar i 2. og 3. Del. Som Trilogien foreligger i
Folioudgaven, er den et betydeligt Værk, der
endnu væsentlig har de gamle <i>chronicle histories</i>
Form. Tæt til disse Skuespil slutter sig
Tragedien <i>Richard III</i> (1593, trykt 1597) som en
ligefrem Fortsættelse. Der er i denne Studie over
Ærgerrigheden, der hensynsløst bruger alle
Midler for at naa frem, en sluttet Kraft og
Ligeliniethed som i intet af de tidligere Skuespil;
men i Karakterernes Voldsomhed og bratte
Overgange er endnu Marlowe's Paavirkning
tydelig, især i en Scene som Richard's Frieri til
Lady Anne (Akt 1, Scene 1). Kort efter denne
Tragedie kommer rimeligvis Richard II (1594,
trykt 1597). Den frembyder en vis Lighed med
Marlowe's <i>Edward II</i>, men er et bedre bygget
Drama, og den svage Konges Skikkelse er klart
analyseret i dens Opblussen og Sammenfald.

I den anden Periode af hans Forfatterskab,
fra cirka 1595 til omkring cirka 1600, staar S. i sin fulde
Blomstring. Denne Periode indeholder i det
væsentlige Lystspil, der aander en rolig Munterhed
og Sindsligevægt; dog kommer ogsaa her
mørkere Toner frem i enkelte Arbejder. Det første
Arbejde er <i>King John</i> (cirka 1595-96, først trykt
1623). Det er en Bearbejdelse af et ældre,
ubetydeligt Skuespil, og her viser det sig, hvorledes
S. omskaber alt. Der er en Række udmærkede
Karakterer heri, og en rørende Skildring af den
lille Arthur, særlig i Scenen mellem ham og
Hubert, der skal brænde hans Øjne ud. Omtrent
fra samme Tid er <i>The Merchant of Venice</i>
(trykt 1600). Her har S. sammenarbejdet meget
uensartede Bestanddele til et ypperligt Skuespil,
der fra det tragiske i Shylock's Skikkelse
strækker sig til en saa lys Poesi som i
Maaneskinsscenen i Belmont's Have. Skylock selv bærer
endnu Præg af <a poet="marlowe">Marlowe</a>; men de øvrige
Skikkelser er fuldt originale, og i Portia har S. skabt
en af sine udødelige Kvindeskikkelser. I <i>The
Taming of the Shrew</i> (cirka 1595, først trykt 1623)
har S. atter omarbejdet et ældre Stykke. Det er
et grovkornet, lystigt Skuespil, i hvis Indledning,
der minder om <a poet="holberg">Holberg</a>'s Jeppe, der findes en
Mængde Hentydninger til Stratford og Egnen
der omkring. I Aarene 1597-98 kommer nu S.'s
berømteste historiske Skuespil <i>Henry IV</i>, 1 (trykt
1598) og <i>Henry IV</i>, 2 (trykt 1600). Her træffer
vi den udødelige Falstaff, »Kødbjerget«,
»Uldsækken«, »en Vadsæk stoppet med Tarme«, den
kyniske Spotter, der aldrig bringes ud af
Ligevægt, ikke imponeres af noget som helst, der
med lige Overlegenhed diskuterer Begrebet Ære
og Vinens Dyder. Og i Selskab med ham og hans
Banditter ser vi Prins Henry, den senere
Nationens Afgud, tagende Del i alle de vilde
Streger og dog hævdende sit højere Særpræg. Som
hans Modsætning staar Henry Percy,
Hedsporen, som den ærlige, ligefremme Helt, der ikke
forstaar sig paa nogen Slags Politik. Til disse
Skuespil slutter sig <i>Henry V</i> (1599, trykt 1600),
der er som en Nationalsang i fem Akter, hvor
den overmodige Følelse af Nationens Storhed
giver sig kraftigt Udslag. Fra samme Aar er
rimeligvis <i>The Merry Wives of Windsor</i> (trykt 1602).
Emnet er rimeligvis taget fra en italiensk Novelle.
Det er en borgerlig Komedie, hvor Falstaff
bliver narret og haanet af de lystige Borgerkoner.
I Modsætning til S.'s andre Skuespil er det
ganske enkelt i Bygning; men han har da ogsaa
oplivet Slutningen med dejlige Alfesange. Hurtig
efter hinanden følger nu S.'s fineste og
aandfuldeste Lystspil; først <i>Much Ado About Nothing</i>,
rimeligvis ogsaa fra 1599 (trykt 1600). Emnet er atter
italiensk, dels fra <a poet="ariosto">Ariost</a>, dels fra en Novelle af
<a poet="bandello">Bandello</a>. Det er et muntert Lystspil, hvis Emne: et
Par Elskende, der ved Rænker skilles fra
hinanden, men dog besejrer Hindringerne, i sig
selv er alvorligt nok; men S. har tildigtet det
unge Par, Benedick og Beatrice, hvis lysende,
usnerpede Vid gyder Glans over Stykket, og et
Par dejlige Vægtere, Dogberry og Verges.
<i>As You Likel It</i> er maaske fra samme Aar (først trykt
1623). Emnet er taget fra Lodge's: <i>Rosalynde</i>,
en euphuistisk Novelle fra 1590. Her er den
henrivende Skildring af det fri Liv i
Ardenner-Skovene. der viser S.'s Længsel mod Landet.
Jaques er i sine melankolske Ræsonnementer
en Forløber for Hamlet og gyder en blid
Stemning over Friluftslivet, medens Rosalind er en
af S.'s yndefuldeste Kvindeskikkelser. <i>Twelfth
Night, or What You Will</i> er rimeligvis fra 1600
(først trykt 1623). Emnet er behandlet i forskellige
italiensk Skuespil, men S. har rimeligvis taget det
væsentligste fra en Novelle af <a poet="bandello">Bandello</a>. Det er
et henrivende Skuespil, hvor blid Melankoli, lyst
Vid og fin Kvindetale forener sig til et
harmonisk Hele. I Malvolio's Skikkelse spotter S.
den puritanske Alvor. Fra Perioden omkring 1600
stammer ogsaa <i>All's Well That Ends Well</i> (først
trykt 1623), Omarbejdelsen af det før omtalte
<i>Love's Labour's Won</i>. Her begynder en
mørkere Tone at gøre sig gældende; skønt det
endnu er Lystspil, og alt ender godt, er Emnet
mørkt alvorligt, og Narrens Vid er af bitrere
Art end før.

Det var et rigt og virksomt Liv, S. levede i
Hovedstaden, og om han end nu og da har set
med Mismod paa sin lidet agtede Stilling som
Skuespiller, har han sikkert i det hele indtil
denne Tid følt sig tilfreds. At han som Digter
var berømt, derom vidner jo Francis Meres
Omtale i <i>Palladis Tamia</i>, der foruden de seks
Komedier ogsaa nævner hans <i>sugred sonnets</i>,
der kendes af hans private Venner. I det hele
bruges Udtrykkene »sød« og »honning-tunget«
hyppig om S.'s Digtning. Han har omgaaedes
med en Del af de litterært interesserede unge
Adelsmænd, der samlede sig om Greven af Essex
og har trods det stærkt forcerede Arbejde faaet
Tid til i muntert Lag at mødes med sine
Kammerater, Digtere og Skuespillere, i »Havfruen«,
hvor Viddet lynede, saa at det erindredes
mange Aar efter, som af Beaumont, der siger i et
Digt, at de har »hørt Ord saa fulde af Aand,
som om den talende vilde øde alt sit Vid paa
en Vittighed og leve som en Taabe Resten af sit
Liv«. Men S. har aabenbart - hvad der ogsaa
stemmer med vort øvrige Indtryk af hans
Karakter - holdt bedre Maade med Lystigheden
end saa mange af hans Kolleger; i alt Fald
siger Aubrey om ham, at <i>he was not a
company-keeper and would not be debauched</i>. S.'s
Anseelse viser sig ogsaa ved, at hans Navn nu
findes ikke blot paa hans egne Skuespil, men
Bogtrykkerne søger at skaffe Skuespil Afsætning
ved at sætte hans Navn paa Titelbladet af
Stykker, hvori han ingen Andel havde. Allerede 1595
udkom Tragedien <i>Locrine</i> med hans
Forbogstaver paa Titelbladet, og senere blev en Række
andre Skuespil tillagte ham. Af saadanne
<i>doubtful plays</i> kan nævnes: <i>Arden of Feversham</i>
(1592), en Tragedie, der behandler et samtidigt
Mord; <i>Edward III</i> (1596),; en hist. Tragedie i
Marlowe's Stil, <i>Mucedorus</i> (1595) og <i>Fair Em</i>,
der først blev trykt 1631. <i>The Life of Oldcastle</i>
(1600), <i>The London Prodigal</i> (1605), <i>The Puritan</i>
(1607), <i>The Yorkshire Tragedy</i> (1608), <i>The True
Chronicle History of Thomas</i>, <i>Lord Cromwell</i>
er all« uden Grund blevne tillagte S. Endnu
langt ned i 17. Aarh. forekommer S.'s Navn
sammen med William Rowley's paa dennes
Skuespil <i>The Birth of Merlin</i> (1662). Alt synes
saaledes at føje sig paa bedste Maade for S., og
dog sker der paa denne Tid en betydelig
Forandring i Tonen i hans Dramaer, hvor nu det
tragiske Element bliver stærkere og stærkere
fremherskende. Man har søgt Grunden til dette
Omslag i private Sorger, og først og fremmest
hans Sonetter har maattet holde for som
Bevismateriale. Her som næsten overalt er dog
vor Viden for ufuldstændig til at dømme med
Sikkerhed, men i hvad vi ved, synes der ikke at
være noget sikkert Holdepunkt for en saadan
Antagelse. Tragedien var jo intet nyt for S. -
i adskillige af de tidligere Dramaer: <i>Romeo and
Juliet</i>, <i>King John</i>, <i>Richard II</i>, <i>Merchant of
Venice</i> etc. finder vi et stærkt tragisk Element, og
S. er bleven ældre, og det lyse Syn paa Verden
og Menneskene har vel hos ham som hos de
fleste haft svært ved at klare sig, over for de
Erfaringer, Livet om ham gav; og af Erfaringer,
der kunde forstærke et mere skeptisk-tragisk
Syn paa Menneskene og deres Lod, paa Livets
haarde op og ned, bød Samtiden ham rigeligt.
1601 fandt Essex' Oprør Sted; det kostede Essex
Livet og sendte S.'s Ven og Beskytter
Southampton til Tower. Ogsaa S.'s eget Selskab kunde
nær have brændt sig ved samme Lejlighed. Paa
Greven af Southampton's Opfordring og for en
Betaling af 40 Shilling opførte <i>The Globe</i>
Aftenen før det planlagte Oprør S.'s <i>Richard II</i>.
Oprørets Ledere havde haabet, at Scenen med
Richard's Afsættelse og Mord vilde fremme deres
Planer. Essex' og Southampton's Skæbner har
sikkert gaaet S. nær til Hjertet, og her har vi
formodentlig Grunden til, at S. ikke trods
Opfordring skrev noget Sørgekvad ved Elisabeth's
Død. Desuden, Publikum synes nu i højere Grad
end i de foregaaende Aar at have foretrukket
Tragedier, og S. har som sit Selskabs
Hovedleverandør sikkert været meget lydhør over for
Publikums Krav. Som nævnt er det først og
fremmest i Sonetterne, at man har ment at
finde Forklaring til det formodede Omslag i S.'s
Sindsstemning. De nævnes jo allerede hos Meres
1598 som velkendte blandt hans private
Venner, men udkom først 1609 udgivne uden nogen
som helst Autorisation af en Boghandler Thomas
Thorpe. Naar de er blevne til, ved vi ikke;
rundt om i S.'s tidligere Skuespil finder vi
sonetagtige Afsnit - senest i <i>Henry V</i> -, og
sandsynligst er det, at de er skrevne nu og da
i Tiden fra 1593-94. Det er en Samling paa 154
Sonetter, dels rettede til en Ven, dels til en
elsket Kvinde, der har bedraget baade Digteren
og Vennen. Medens adskillige Kritikere med
Wordsworth har ment, at S. »med denne Nøgle
aabnede sit Hjerte«, har andre, og blandt dem
en saa sikker S.-Kender som Sidney Lee, i
Sonetternes hist. Indhold kun ment at se et rent
konventionelt Stof. - Sonetten blev først indført i
eng. Litteratur 1557 af Digterne Vyatt og
Surrey, men egl. Modeform blev den først, efter at
Sir Philip Sidney 1591 havde udgivet sin
Samling <i>Astrophel and Stella</i>, fra da og op til 1597
udkom der i Snesevis af Sonettesamlinger af
samme Indhold som S.'s; der er da megen
Sandsynlighed for, at S. ogsaa her har fulgt Moden;
dette hindrer jo ingenlunde, at den enkelte
Sonet meget vel kan være Udtryk for
personlige Stemninger og Tanker hos S. Hvorledes det
nu end forholder sig, følger der nu en Række
Arbejder, der bliver mørkere og mørkere. Det
første af disse, Tragedien <i>Julius Cæsar</i> (1601,
trykt 1623), betegner noget nyt i S.'s Stofvalg.
Fra den eng. Historie vender han sig til den
rom., som han kendte gennem Plutarch's
Levnedsskildringer, der var oversat til eng. af
North, og henter derfra Stof til flere betydelige
Tragedier. <i>Julius Cæsar</i> er et af S.'s ypperste
Værker; kommer Cæsar end ikke til sin Ret i
Skildringen, saa gælder dette til Gengæld i høj
Grad om Brutus og hans Hustru Portia, og om
Antonius. Berømte er Brutus' og Antonius' Taler
ved Cæsar's Lig. Den næste Tragedie, Hamlet,
er vel S.'s berømteste og mærkeligste Drama.
Det er skrevet c. 1601-02, udkom 1603 i en
daarlig Piratudgave, derpaa i en noget bedre
Udgave 1604 og endelig i den bedste Form i
Folioudgaven 1623. Allerede 1589 var Emnet
behandlet i en Tragedie af Thomas Kyd, og den
har S. sikkert kendt og benyttet; og han har
tillige i Belleforest's <i>Histoires Tragiques</i> læst
Historien, som den der berettes efter Saxo. Af
disse Kilder skaber S. sit Værk; men dets
Hovedfigur, Prinsen selv, skaber han ud af sig selv,
og Hamlet og Ofelia er blevne et Par af de
berømteste Skikkelser i Verdenslitteraturen, han
ved sin rent moderne Grublernatur, hun ved sin
blide, hvide Uskyld. Her har S., som før omtalt,
direkte udtalt sig om sin Kunst og angriber de
Børneskuespillere, der netop i disse Aar var
hans og hans Fællers farlige Rivaler. Som
Ofelia her uforskyldt gaar til Grunde, saaledes
gaar det i de flg. mørke Tragedier de rene
Kvindeskikkelser, medens det Onde triumferer.
Her har vi <i>Othello</i> (1604, trykt 1622). Emnet er
hentet fra en bekendt, ital. Novellesamling:
Giraldi Cinthios' <i>Hecatommithi</i>. Det er den egl.
Skinsygetragedie, der viser, hvorledes denne
Gift ganske kan ødelægge en Mand. Her er
Karakterer som den skønne Desdemona og Iago,
den ypperste af alle Skurke. Fra 1604 er ogsaa
<i>Measure for Measure</i> (trykt 1623). Emnet er fra
samme Kilde som <i>Othello</i>; men en samtidig
eng. Forf., George Whetstone, havde allerede
behandlet det. Det er for saa vidt et Lystspil,
som det ender godt; men der er en dyb
Bitterhed i Fremstillingen af det modbydelige
Hykleri, der dækker sig bag Gudsfrygtens Maske.

1603 var Jakob kommen paa Tronen, og S.'s
Trup var blevet the King's Players. Det er da
rimeligt, at Hensynet til Kongen har gjort sig
gældende i Valget af Emnet for S.'s næste
Tragedie <i>Macbeth</i> (1605-06), trykt 1623 i en meget
mangelfuld Form. Emnet er fra Holinshed og
hører til den skotske Historie. Det er en mørk
Tragedie om Forbrydelse, der avler ny
Forbrydelse og til sidst ødelægger Forbryderen. Den
interessanteste Skikkelse er Lady Macbeth, den
dæmonisk onde Kvinde. I sin næste Tragedie
<i>King Lear</i> (1607, trykt 1608) naar S.
Højdepunktet af tragisk Virkning. Emnet er fra Holinshed
med et tidligere Drama som Mellemled. Det er
Utaknemmelighedens Tragedie, hvor den
stakkels gl Lear maa gennemgaa alle Elendighedens
Kvaler for sin Godtroenhed. Ogsaa her lyser en
Kvindeskikkelse, den fine Cordelia, men ogsaa
hun maa gaa til Grunde. Til denne Periode
hører ogsaa <i>Troilus and Cressida</i> (trykt 1609).
Dets Affattelsestid er tvivlsom - rimeligvis c.
1603. Et Drama af s. N. forfattet af Dekker og
Chettle synes at være spillet 1599. Det er et af
de mest omstridte af S.'s Værker, meget uens i
Udførelse, saa at nogle Kritikere har ment, at
det ikke var af S. Andre har ment, at det er
paabegyndt i S.'s første Periode og senere taget
frem for Fuldendelse. At dømme efter
Udgiverens Forord har det ikke været opført før
Udgivelsen. Emnet er en middelalderlig
Udpyntning paa Trojanerkrigen, bl. a. behandlet af
Chaucer; men her er alt med kynisk Bitterhed
trukket i Snavset. Cressida er vellystig og falsk,
og paa hende som paa alle Stykkets øvrige
Personer passer Narren Thersites Udbrud Lecheryl
S.'s næste Romertragedie er <i>Anthony and
Cleopatra</i> (1607-08, trykt 1623). Emnet er atter
hentet fra Plutarch. Det er en mægtig
Skildring af en Verdens Undergang. Den
interessanteste Skikkelse er Cleopatra, den store
Kokette, den mest sammensatte Kvindetype, S. har
skildret. Derefter flg. <i>Coriolanus</i> (1608, trykt
1623), atter en Romertragedie, men enkel og
retlinet, med Skildringen af den stolte,
aristokratiske, pøbelforagtende Coriolan og hans lige saa
stolte Moder. <i>Timon of Athens</i> (først trykt 1623),
der rimeligvis hører til samme Tid, er ligesom
<i>Pericles</i> Resultat af Samarbejde med andre og
skyldes kun i ringe Grad S.'s Haand - i Timon
mærkes den i Tegningen af Hovedpersonen og
Kynikeren Apamantus, i <i>Pericles</i>, hvis
Hovedforfatter muligvis er den ubetydelige
Dramatiker George Wilkins, i Scenerne der fortæller
Pericles' Datter, Marinas' Historie. <i>Cymbeline</i>
(1610, trykt 1623) er et af S.'s mest romantiske
Værker, der, skønt det foregaar i det gl
Britannien, blander alle Tider sammen.
Hovedinteressen i den brogede Handling samler sig om
Imogen, den uskyldige, bagtalte Hustru, en af S.'s
skønneste Kvindeskikkelser. Fra 1611 er <i>The
Tempest</i> (trykt 1623). Emnet er hentet fra
Beretningen om det Skibbrud, som Sir George
Somers led 1609 paa Bermudas-Øerne; men S.
har hentet Træk andre Steder fra ogsaa.
Stykket er skrevet som Festspil og blev opført ved
Prinsesse Elisabeth's Formæling med Kurfyrst
Frederik. Det er et Eventyrdrama, fuldt af lys
Fantasi, og atter er det en ung Kvinde, Miranda,
der er Dramaets Midtpunkt. I Skildringen af
Prospero, Ariel, Caliban, er S. naaet saa højt
som noget Sted, og hans Livserfaring giver sig
Udtryk i de vemodige Linier: <i>We are such stuff
as dreams are made on; and our little life is
rounded with a sleep</i>. <i>The Winter's Tale</i> er fra
s. A., trykt 1623. Emnet er hentet fra Greene's
Fortælling <i>Pandosto</i> (1588), og den berømte
Omtale af Bøhmen som et Land med Søkyst,
der findes her, har S. overført fra Greene's
Novelle. Det er et løst bygget Skuespil, fuldt af
Usandsynligheder, men ogsaa fuldt af Poesi; der
er her en yndefuld Skildring af Hyrdeliv, der
dog ikke mangler solid realistisk Baggrund.
Endnu kan nævnes to Skuespil, i hvilke S. har
haft nogen Andel: <i>The Two Noble Kinsmen</i>
(først trykt 1634), hvortil han kun bidrog med
faa Scener, og <i>Henry VIII</i> (maaske fra 1611,
først trykt 1623), hvor især Skildringen af
Dronning Katharina stammer fra S.'s Pen.

Da Teatrene efter Restaurationen blev
genaabnede, blev den fr., klassiske Smag
fremherskende, og den var ikke S. gunstig. Hans
Skuespil blev ganske vist opførte, men oftest i
omarbejdet Form, og en ivrig Teatergænger som
Pepys foragter saadanne Skuespil som
<i>Midsummer Nigths Dream</i> og <i>Tempest</i>. Af Tidens
Kritikere søger Dryden at forstaa ham, men
rigtignok uden synderligt Held, medens Thomas
Rymer fordømmer ham fuldstændig. I 18. Aarh.
kommer der flere Udgaver af hans Værker; men
det er dog først, da Klassicismen har udspillet
sin Rolle, at han igen kommer til Ære, og siden
er hans Ry bestandig vokset, ikke blot i
England, men over den hele civiliserede Verden. I
19. Aarh. har Tyskland kappedes med England
om at studere ham og har frembragt en Række
betydelige S.-Forskere; og paa alle betydelige
tyske Scener hører han til det faste Repertoire.
Ogsaa Amerikanerne betragter ham som en af
deres egne. I de romanske Lande er han
ligeledes trængt igennem, om end langsommere, og
nutildags er han, saa langt Civilisationen
rækker, en af Menneskehedens største Lærere og
Velgørere.

Det kunde synes mærkeligt, at S. er naaet saa
vidt; som hans Historie viser, er han ikke nogen
banebrydende Aand, han fortsætter ad de Veje,
hans Forgængere er slaaede ind paa, han
opfinder end ikke selv sine Handlinger, men
følger nøje sine Kilder. Forklaringen ligger da i
hans Fantasis Art; han har en aldrig naaet
Evne til Menneskefremstilling, synes at være
fortrolig med Livet i alle dets Former og paa
alle Trin, fra Konge til Klovn, og han kender
alle sine Personer til deres inderste Nerve. Og
over disse Personer gyder han sit Sprogs
vidunderlige Glans, der giver Replikken
Spændstighed, der er som et »Svingbræt, han lægger
under Ordet, under Replikken; vi gør eet Skridt
paa Jorden, og ved det næste flyver vi« (G.
Brandes).

Der findes intet autentisk Billede af S. Kun
to er sikkert blevne til kort efter hans Død,
nemlig Busten i Stratfords Kirke og
Frontespicebilledet i <i>The First Folio</i> - begge udførte
af Mænd uden synderlig kunstneriske Evner.
Busten er udført 1621 af de to Brødre Johnson
fra Southwark - hvor jo Globeteatret laa; de
kan da muligvis have haft noget personligt
Kendskab til Digteren. Billedet i <i>The First
Folio</i> er stukket af Martin Droeshout, men da
han kun var 15 Aar gl, da Digteren døde, har
han næppe haft nogen personlig Erindring om
ham - har muligvis arbejdet med Busten som
Grundlag. 1892 opdagedes et Maleri af S., det
saakaldte Flower-Portræt, der foregaves at være
Originalen, hvorefter Droeshout's Billede var
stukket; det synes dog mere sandsynligt, at
Maleriet er malet efter Stikket. -
Chandos-Portrættet, der nu hænger i <i>The National Portrait
Gallery</i>, og som afviger betydeligt fra de
førstnævnte, skulde iflg. Traditionen være malet af
S.'s Ven Skuespilleren Rich. Burbage; det har
tilhørt den ovenomtalte William Davenant, men
ogsaa dette Billedes Autenticitet er yderst
tvivlsom, og dette gælder i endnu højere Grad alle
de andre foregivne S.-Billeder. Man maa sikkert
her lade sig nøje med Busten og Stikket, der
vei som antaget af Digterens Slægt og Venner
maa have haft en vis Lighed.

<w>S.-Bacon-Teori</w>. Selvfølgelig har mange
- særlig Amerikanere - ikke kunnet forstaa,
at S. med sin Uddannelse kunde være i
Besiddelse af den Viden og Visdom, som hans
Dramaer aabenbarer, og har da sluttet, at han kun
var Straamand for en anden, og som den
sandsynligste har man da slaaet ned paa Bacon.
Skønt Teorien - over for de mange samtidige
Vidnesbyrd om Digteren og hans Værker -
skulde synes ganske interesseløs, har den dog
i Tidens Løb - siden den opstod midt i
forrige Aarh. - skabt en ret omfangsrig
Litteratur. Teoriens Ophavsmand er en Miss Delia
Bacon af Boston, der 1857 udgav <i>The Philosophy
of the Plays of S.</i> med et neutralt Forord af
Hawthorne. 1887 skød Teorien sin skønneste
Blomst i Minnesotamanden Ignatius Donnelly's
Bog <i>The Great Cryptogram</i>, hvori han ud af
<i>The First Folio</i> læste, at Bacon var Forf. ikke
blot til S.'s, men ogsaa til Marlowe's Skuespil,
til Montaigne's Essays etc. Endelig i dette Aarh.
fandt Teorien ogsaa sin Forsvarer i England i
Edwin Durning Lawrence; en billig Forkortning
af hans store Bog <i>Bacon is S.</i> (1900) siges 1912
at være uddelt i 300000 Eksemplarer. Senere
fulgte Webb's: <i>The Mystory of S.</i> o. a. af samme
Art (1902), og Greenwood's <i>The S. Problem
Restated</i> (1908). Denne blev imødegaaet af Dean
Beeching: <i>W. S. Player, Playmaker and Poet</i>
(1908). Den mest indgaaende Imødegaaelse af
det hele Virvar er J. M. Robertson: <i>The Baconian
Heresy: A Confutation</i> (1913).

<w>Udgaver</w>: Af den utallige Mængde Udgaver
af S.'s Værker kan her kun nævnes de
allervigtigste. <i>The First Folio</i> af 1623 er optrykt flere
Gange; anden Folio 1632 er - paa enkelte
Rettelser nær - et Optryk af den første. I tredie
Folio, 1664, er foruden <i>Pericles</i> tilføjet 6
<i>doubtful plays</i>; fjerde Folio 1685 er et Optryk af
tredie. 1905 solgtes de fire Folioudgaver
tilsammen for 10000 £; 1907 solgtes <i>First Folio</i> for
3600 £. Den første tekstkritiske Udgave er
Rowe's 1709 med den første Biografi. 1725 kom
Pope's Udgave i syv Bd; den fulgtes 1733 af
Theobald's (meget talentfulde) Udgave med
mange udmærkede Tekstrettelser. 1765 udkom
Sam. Johnson's Udgave i 8 Bd med hans
interessante Værdsættelse af S. En for sin Tid
ypperlig Udgave er George Steevens' i 10 Bd 1773.
1790 kom Edmund Malone's Udgave, der
forsøgte at fastslaa Dramaernes Rækkefølge. Den
første Udgave i det 19. Aarh. er Isaac Reed's
<i>Variorum Edition</i> (21 Bd 1803). 1821 kom (i 21
Bd) James Boswell's Udg. af Malone med en
Mængde af Malone's hidtil utrykte Materiale;
den regnes for en af de værdifuldeste af de
ældre Udgaver. 1871 paabegyndte H. Howard
Furness af Philadelphia sin store <i>Variorum</i>
Udgave, der efter hans Død 1912 fortsættes af hans
Son. En fortrinlig Udgave er ogsaa J. O.
Halliwell Phillip's Udgave 1853-61 (15 Bd) og
Cambridge Udgaven ved George Clark og Aldis
Wright (1663-66), begge med ypperlige Noter.
Af nyere Udgaver maa især nævnes <i>The Arden
Shakespeare</i> udg. af Prof Ed. Dowden, W. J.
Craik og Prof. R. H. Case; <i>The Temple S.</i> udg.
af Prof. Israel Gollandcz, og nu den fortrinlige
<i>Cambridge Edition</i> udg. af Quiller Couch og
Dover Wilson, der hviler paa den nyeste
S.-forsknings Resultater. - Ogsaa de tvivlsomme
S.'ske Skuespil, <i>doubtful plays</i>, er udg. mange
Gange. <i>The Supplementary Works of W. S.</i> udg.
af W. Hazlitt (1865), »Pseudo-shakespereschen
Dramen« ved N. Delius (1874) og <i>The
Shakespeare Apocrypha</i> udgivet af Tucker Brooke
(1908).

Moderne Udgaver af Sonetterne med
Indledning om dem er Massey: <i>S.'s Sonnets</i> (2. Udg.
1872) og <i>The Secret Drama af S.'s Sonnets</i>
(1888); H. Brown: <i>The Sonnets of S. solved</i>
(1870); Th. Tyler: <i>S.'s Sonnets</i> (1890). S.'s
Dramaer er oversatte til næsten alle Kultursprog.
I Tyskland begynder Wieland 1762 en
Oversættelse i Prosa. Hovedoversættelsen paabegyndtes
1797 af A. W Schlegel og fuldendtes senere af
L. Tieck o. a. Den første fuldstændige Overs. til
Fransk af Le Tourneur 1776-82 er ogsaa paa
Prosa; den bedste fr. Overs. af François Victor
Hugo, Digterens Søn, ogsaa paa Prosa
(1859-66). Til Svensk er S. overs. af C. A. Hagberg
(1847-51) og senere af Per Halström (endnu
ikke fuldendt). Den første større Oversættelse
til Dansk paabegyndtes af P. F. Wulff og
fortsattes af Foersom (1807-25). Det første
Skuespil af S., der blev opført i Danmark, var
<i>Hamlet</i> (1813). 1845-50 kom Lembcke's Overs., der
byggede paa og fuldendte Foersom's. Mindre
Udvalg er oversatte af Østerberg og Niels
Møller. Desuden har Ad. Hansen overs. Sonetterne
og N. Nielsen <i>Venus og Adonis</i>. (<w>Litt</w>.:
S.-Litteraturen er saa overvældende rig, at det kun er
muligt at nævne faa af de vigtigste Biografier
og kritiske Arbejder. Som alm. Grundlag for
Forstaaelse af Tiden udgav <w>Clarendon
Press</w> [Oxford 1917] det fortrinlige Værk: <i>S.'s
England, an account of the Life and Manners</i>
[2 Bd]. Til samme orienterende Kategori hører
ogsaa <w>E. K. Chamber</w>'s overordentlig
grundige <i>The Elizabethan Stage</i> [4 Bd, 1923]. Af
Værker, der giver den nyeste S.-Forsknings
Resultater, maa først og fremmest nævnes: <w>A. W.
Pollard</w>, <i>S. Folios and Quartos</i> [1909];
<w>Samme</w>, <i>S.'s Fight with the Pirates</i> [1917]; <i>S. Hand
in the Plag</i> og, <i>Sir Thomas More</i> af <w>A. W.
Pollard</w>, <i>W. W. Grey</i>, <w>E. Maunde
Thompson</w>, <w>J. Dover Wilson</w> og <w>R. W.
Chamber</w>'s [1923]; <w>Percy Simpson</w>,
<i>Shakespearian Punctuation</i> [1911]; <w>C. H. Herford</w>,
<i>A Sketch of recent S. Investigation</i> [1923]. -
Af ældre Biografier: <w>N. Drake</w>, <i>S. and his
Time</i> [1817]; <w>Coleridge</w>, <i>Lectures and Notes
on S.</i> [først udg. 1849]; <w>W. Hazlitt</w>,
<i>Characters of S.'s Plays</i> [1817]; <w>Ch. Knight</w>, <i>W. S.,
a biography</i> [1843] og <i>Studies on S.</i> [1868]. <w>J. O.
Halliwell Phillips</w>, <i>Life of S.</i> [1848] er
en udførlig og kritisk Redegørelse for, hvad
man da vidste om S., med Optryk af alle
Dokumenter o. a. Oplysninger. Af samme Art er
<w>Sidney Lee</w>'s, <i>A Life of S.</i> [1898, sidste
Udgave 1915]. <w>Halliwell Phillips</w>
grundede sammen med <w>Collier</w> <i>The S.
Society</i>, der fra 1841-53 udsendte 48 Bd til
Belysning af S.'s Tid. <w>Collier</w>: <i>Notes and
Emendations to the Plays of S.</i> fik en sørgelig
Berømmelse, da de viste sig at være Falsknerier.
1873 stiftede <w>I. J. Furniwall</w> <i>New S. Society</i>,
der udsendte 27 Bd <i>Shakespeariana</i>; <w>E.
Dowden</w>, <i>S. his Mind and Art</i> [1874], fortrinlig
æstetisk-psykologisk Analyse; samme Forf. har
ogsaa udgivet en fortrinlig <i>S. Primer</i> [1882] og
<i>Introduction to S.</i> [1893]; <w>A. C. Bradley</w>,
<i>Shakespearian Tragedy</i> [1904]; <w>Samme</w>,
<i>Oxford Lectures on Poetry</i> [1919]; <w>A. C.
Swinburne</w>, <i>A Study of S.</i> [1880]; <w>Stopford
Brooke</w>, <i>On Ten Plays of S.</i> [1907]; <w>samme</w>,
<i>Ten more Plays of S.</i> [1913]; <w>Rich. Moulton</w>,
<i>S. as a dramatic Artist</i> [1885]; <w>A.
Quiller-Couch</w>, <i>S.'s Workmanship</i> [1918]; <w>Darrel
Figgis</w>, <i>S. A Study</i> [1911]; Mrs. <w>Jameson</w>,
<i>The Characteristics of Women</i> [1832], en
Analyse af S.'s Kvindeskikkelser; <w>Walter
Raleigh</w>, <i>S. i Eng. Men of Letters</i>; <w>Masefield</w>,
<i>S. i Home Universitg Lib.</i>; <w>Lamborn</w> &amp;
<w>Harrison</w>, <i>S. The man and his Stage</i> i <i>World's
Manuals</i>. - Den tyske S.-Litt. er meget
omfattende. Af de ældre Kritikere kan nævnes:
<w>Lessing</w>, <w>Herder</w>, <w>Goethe</w>,
<w>Schlegel</w>, <w>Tieck</w>, <w>Heine</w>. Af nyere Værker:
<w>R. Genee</w>, »S.'s Leben und Werke« [1874];
<w>K. Elze</w>, »W. S.« [1876], begge oversat
til Dansk; <w>Ulrici</w>, »S.'s dramatische Kunst«
[1839]; <w>Gervinus</w>, »S.« [4 Bd, 1849-50],
oversat til Engelsk med Indledning af
Furniwall; <w>O. Ludwig</w>, »S. Studien« [1871]; <w>A.
Brandt</w>, »S.« [2. Udg. 1922]; 1864 stiftedes i
Weimar »Die deutsche S. Gesellschaft«, til hvis
aarligt udkommende Aarbog alle tyske
S.-Kritikere har ydet Bidrag. Af fr. Værker:
<w>Lamartine</w>: <i>S. et son œuvre</i>; <w>Victor Hugo</w>,
<i>W. S.</i> [1864]; <w>A. Mezières</w>, <i>S. ses œuvres
et ses critiques</i> [1860]; <w>Taine</w> i sin <i>Histoire de
la Litt. Ang.</i> [1864]. I Sverige findes: <w>H. Schük</w>,
»S. och hans Tid« [1916]; <w>Aug. Brunius</w>,
»W. S., Liv, Drama, Teater« (i »Natur och
Kultur«). - Danske Værker er: <w>G. Brandes</w>,
»W. S.« [1896]; <w>Th. Bierfreund</w>, »S. og hans
Kunst« [1898]; <w>Goll</w>, »Forbrydertyper hos S.«
[1907]; <w>Samme</w>, »Romeo og Julie o. a. S.
Studier« [1922]; <w>Karl Mantzius</w>, »Engelske
Teaterforhold,, S. Tiden« [Bd III af
»Skuespilkunstens Historie« [1901]; <w>V. Østerberg</w>,
»Studier over Hamletteksterne« [1920];
<w>samme</w>, <i>Prince Hamlet's Age</i> [1924]; <w>Alexander
Schmidt</w>, »S. Lexicon« [sidste Udgave 1902]:
<w>C. F. Onions</w>, »S. Glossary« [1911]; <w>C.
Stoffel</w>, <i>S. Prosody and Text</i> [1900]).
<i>I. O.</i>
</chapter>


<b>Litteratur:</b>


<right><small>I. O. in <i>Salmonsens konversationsleksikon</i>, 2. udg., 1915-1930, Bd. XXI, po. 311-319.</small></right>
</body>
</bio>


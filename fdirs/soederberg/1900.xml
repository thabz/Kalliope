<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1900" author="soederberg" status="complete" type="poetry">
<workhead>
    <title>Gadens Digte</title>
    <year>1900</year>
    <notes>
        <note>Teksten følger Edvard Søderberg: <i>Gadens Digte</i>, Gyldendalske Boghandels Forlag, Kbh., 1900.</note>
    </notes>
    <pictures>
        <picture src="1900-p1.jpg">Titelbladet til <i>Gadens Digte</i> (1900) lyder ,,Edvard Søderberg / Gadens Digte / Fattige Fugl - Godtfolk og Musikanter - Rønnerne i / Stræder - Piben og Pauken. // København // Gyldendalske Boghandels Forlag / Fr. Bagges Bogtrykkeri / 1900''.</picture>
    </pictures>
    <source facsimile="130023568609_color.pdf" facsimile-pages-num="148" facsimile-pages-offset="8">Edvard Søderberg: <i>Gadens Digte</i>, Gyldendalske Boghandels Forlag, Kbh., 1900.</source>
</workhead>
<workbody>

<section>
<head>
    <title>I. Fattige Fugl</title>
</head>
<content>

<poem id="soederberg2019073001">
<head>
    <title>Her i dette stille Stræde -</title>
    <firstline>Her, i dette stille Stræde</firstline>
    <source pages="3-4"/>
    <quality>korrektur1,kilde,side</quality>
</head>
<body>
Her, i dette stille Stræde,
hvor de mange Ruder skinner,
hvor bag Tegl og sorte Tage
Aftenhimlens Purpur rinder -

Her, naar Dagen er forgangen,
vandrer jeg i Mørkningsstunden,
kender alt igen og længes
mod en Tid, som er forsvunden.

Aa, jeg elsker disse Rønner,
kalkede og graa og sorte,
disse skæve, røde Gavle,
disse dybe, skumle Porte -

Elsker denne dunkle Gyde,
denne fjærne, gyldne Himmel,
Stjærnerne bag Tagets Kviste
og den hele Gadestimmel -

Disse Mænd og disse Kvinder,
disse Stoddere og Flaner;
Lygteskærets vilde Fugle,
Fruentimre og Galaner.

Og jeg vandrer her i Strædet
lyttende til Aftnens Klange:
Skrig og Tummel, Kvindestemmer,
Barnegraad og Knejpesange.

- Aa, jeg kender disse Røster,
kender dem fra svundne Dage;
sælsomt toner de i Mørket
som en vild, forvirret Klage.

Nu i Trods, og nu i Smerte;
som et Hav, der aldrig tier -
Det er Dybets Resonnanser,
det er Gadens Poesier . . .
</body>
</poem>

<poem id="soederberg2019073002">
<head>
    <title>Far Lazarus -</title>
    <firstline>Far Lazarus vandrer fra Gaard til Gaard</firstline>
    <source pages="5-6"/>
    <quality>korrektur1,kilde,side</quality>
</head>
<body>
Far Lazarus vandrer fra Gaard til Gaard
i Træsko og hullet Hose;
han rager med Kæppen i alskens Skarn
og gemmer det dybt i sin Pose.

Far Lazarus’ Pande er rynket og graa,
og Skægget er stridt som Parykken;
med rindende Øjne og mimrende Mund
han stavrer stilfærdig i Skyggen.

Far Lazarus’ Hustru er arrig og ond
og skælder med gnældende Stemme;
hun vender hans Lommer, hun tømmer hans Krus
og prygler ham, naar han er hjemme.

Far Lazarus’ Sønner gaar langt forbi,
naar de møder den Gamle paa Gaden;
to Lømler, der driver og drikker og slaas
og er Dus med hver Tøjte i Staden.

Far Lazarus’ Døtre er Fanden i Vold;
to Tøse med spillende Øjne -
En Dag, han var borte, stod Døren paa Klem,
og vips! saa var Fuglene fløjne.

Far Lazarus bor paa det høje Slot,
et Loftsrum med Taget til Rude;
der reder han Sengen med toalens Fjer
og dækker sit Leje med Klude.

Far Lazarus mumler sin Aftenbøn
og folder de krogede Hænder
og drømmer, han vandrer med Posen paa Bag
deroppe, hvor Stjærnerne brænder.
</body>
</poem>

<poem id="soederberg2019073003">
<head>
    <title>Denne grønne Etikette -</title>
    <firstline>Denne grønne Etikette</firstline>
    <source pages="7-8"/>
    <quality>korrektur1,kilde,side</quality>
</head>
<body>
Denne grønne Etikette
bag Gardinet, der paa Hylden;
den med Rankerne i Randen -
hvor den straaler lys og gylden!

Ægte flamsk Genever, tænk dig!
Trøst for alle sorte Tanker -
godt for Maven, godt for Hjærtet -
aa, jeg elsker disse Ranker.

Se: <w>Van Vanderzik</w> med Guldtryk
staar koket foroven prentet;
Værten sværger, at direkte
den i Amsterdam er hentet.

Værtens Ord i Ære, Gamle!
Denne Vej. - Nu buk dig, Døren
er lidt lav for Standspersoner.
Her er Bordet. - Hejda, Søren!

Se, han ved det: Uden Tøven,
værdig som en Kældermester,
skænker han den grønne Bitter
højtidsfuldt for sine Gæster.

Skjuler saa bag Hyldens Række
Dunken for profane Blikke,
Engledrikken, som besjæler -
Lad os elske den og drikke.

Se, hvor Lyset grøngult funkler
i dit Glas med stærke Flammer,
saa du glemmer, mens du stirrer,
Livets Daarligdom og Jammer.

Livets Daarligdom og Jammer -
Ak, bag dette Smil, det vamle,
skjuler sig - - Hvad, Snak! jeg vaaser . . .
<w>Skaal!</w> Din Skaal og min, du Gamle!
</body>
</poem>

<poem id="soederberg2019073004">
<head>
    <title>Nu mørkner det i Strædet -</title>
    <firstline>Nu mørkner det i Strædet</firstline>
    <source pages="9-10"/>
    <quality>korrektur1,kilde,side</quality>
</head>
<body>
Nu mørkner det i Strædet,
og Aftnens Fugle sværme
langs Fliserne og strejfe
med Smil mit Trøjeærme.

Hun <w>der</w>, den lille mørke,
hvis Latter just vi hører,
- nu kommer hun imod os!
Se blot, hvor hun sig fører.

Jaketten stramt om Livet,
og Haarets Krus om Panden -
Hvad vil du? Bi, jeg synes . . .
Saa’ vi ej før hinanden?

Jovist, det er de Blikke,
der lo mig skælmsk i Møde;
de samme brune Lokker,
og Læberne, de røde.

Ak, vi har drømt og sværmet
og favnet vildt og længe . . .
Nu gaar hun her i Strædet
og sælger sig for Penge.

- Det mørknes, Dagen hælder,
og Aftnens Fugle sværme.
Mit Bæger, tømt til Bunden,
blev fyldt igen med Bærme. . .
</body>
</poem>

<poem id="soederberg2019073005">
<head>
    <title>Lille Merry -</title>
    <firstline>Lille Merry med de gyldne</firstline>
    <source pages="11-12"/>
    <quality>korrektur1,kilde,side</quality>
</head>
<body>
Lille Merry med de gyldne
Pandekrøller under Hatten
snuer glatvæk hele Dagen
og er ude hele Natten.

Mælk og Thevandspjask i Kopper
ringeagter lille Merry,
men hun elsker smaa Buteljer
Calorik, Likør og Sherry.

Thi desværre: Lille Merry
er saa lastefuld og simpel,
ret en snavs, uartig Pige,
som har Lyst at gaa paa Bimbel.

En forstokket Synderinde
med et Smil og med en Latter
Kort og godt: Den lille Merry
er en ægte Gadens Datter -

Avlet i en Rus i Regnvejr
bag et Bræddeskur og funden
paa en Trappe af en Kælling,
der kom hjem i Morgenstunden.

I den hele, vide Verden
uden Slægt og uden Frænder -
kun et halvt Dusin Veninder
og tre, fire Snese Venner!

Ak, og lille Merry spinder
hverken Silke eller Roser;
hendes Hat har hængt for længe,
der er Hul paa hendes Hoser.

Der er tomt i hendes Stue,
trist og tomt, naar Dagen rinder -
Og hun lister ud af Døren,
lille Merry, og forsvinder.

Stakkels Merry, stakkels Merry
vandrer langsomt gennem Strøget -
Ak, saa ung og saa bedærvet,
og saa straalende fornøjet!
</body>
</poem>

<poem id="soederberg2019073006">
<head>
    <title>Et frønnet Plankeværk -</title>
    <firstline>Et frønnet Plankeværk, der vakler</firstline>
    <source pages="13-14"/>
    <quality>korrektur1,kilde,side</quality>
</head>
<body>
Et frønnet Plankeværk, der vakler;
et Skær af Sol i grønne Ruder;
lidt pjaltet Tøj hængt ud til Tørring;
en sodet Gavl; et Træ, som luder -

Paa Trappen der en Tøs, en Skønhed
fra Gaderne, i Skørt og Slæber,
en Vogn, der rumler fjærnt; en Stemme,
der tysser paa et Barn, som flæber.

Javist, jeg kender dette Billed,
jeg mindes det i Drøm og Vaagen:
de dunkle Slug, de skumle Porte,
hvor Trolden sad paa Lur i Krogen.

Det Æventyrets Land, hvor sære,
sælsomme Skikkelser og sorte,
besynderlige Skygger lusked
og krøb bag alle Skur og Porte.

Hvor det i Mørket lo og hvisled
med underlige, tyste Stemmer,
mens onde Øjne varligt stirred
igennem Gitterværk og Tremmer.

Hvor Gadens Riddere og Damer
og Folk fra alle Verdens Kanter
holdt Purimsfest og Glædesgilde
med Brændevin og Musikanter.

- Javist, jeg kender dette Billed,
Elendighedens Kongedømme; -
Det slaar mig med en lønlig Rædsel
og mørkner alle mine Drømme . . .
</body>
</poem>

<poem id="soederberg2019073007">
<head>
    <title>Snasken der paa Hjørnet -</title>
    <firstline>Snasken der paa Hjørnet</firstline>
    <source pages="15-16"/>
    <quality>korrektur1,kilde,side</quality>
</head>
<body>
Snasken der paa Hjørnet - ser du . . .
med det røde Trækgardin
og en Bakkus malt paa Ruden
løftende et Glas med Vin.

Kom, - jeg ved en Krog dernede
hyggelig i Skjul og Fred,
hvor jeg sad saa mangen Aften
med mit Glas i Ensomhed.

Se: i Vindvet Blomsterpotter,
hvor den dunkle Myrte gror;
over Dørens Karm en Efeu
sine grønne Ranker snor.

Og paa Væggen Skilderier:
Hyrder og Hyrdinder smaa;
Amor med sin Pil paa Strængen
svæver gennem Luftens Blaa.

- Se i Døren der Madammen,
gul og skrumpen, sur og tør,
som en overgemt Rødbede,
der har mistet sin Kulør.

Fatter selv, i Skorteærmer,
blisset, med et lille Stænk,
gravitetisk præsiderer
som en Hertug bag sin Skænk.

Se, hvor Blikket kælent misser
elskovsfuldt mod Snapsen der; -
Hvor den frister! Skynd dig, Fatter,
mens din Gamle intet ser.

- Død og Plage! - Der i Døren . . .
Saa du? Lise hedder hun!
Himmel, hvem der turde trykke
blot et Kys paa denne Mund!

Blot et Kys paa disse Læber -
Armen fast om hendes Barm -
Se mit Glas . . . se, hvor jeg ryster,
ryster vildt af Had og Harm!

Denne gamle, runkne Hejre!
Gid, ja gid - jeg ved ej hvad!
- Kære Broder, lad os slukke
Sorgerne i to fra Fad . . .
</body>
</poem>

<poem id="soederberg2019073008">
<head>
    <title>Agathe, du min Perle -</title>
    <firstline>Agathe, du min Perle</firstline>
    <source pages="17-19"/>
    <quality>korrektur1,kilde,side</quality>
</head>
<body>
Agathe, du min Perle,
min Sol paa Livets Veje,
som rapser mine Penge
og deler mig dit Leje -

Som klapper mig paa Kinden
og rimper mine Sokker,
som propper mig med Løgne
og bruger Mund som Pokker:

Javist, min Sol, min Stjærne,
min Mø, min Rosenstængel -
Jeg sværger højt og helligt:
Jeg elsker dig, min Engel!

Især med den Frisure,
og saa den grønne Kjole -
saa elsker jeg dig dobbelt;
jo, derpaa kan du stole.

- Jasaa, du tror mig ikke!
Du krammer mine Hænder -
Naa, naa, min Tøs, vær rolig;
du ved jo, vi er Venner.

Hvad - Du forsmaar mit Venskab!
Du tror, der er en anden,
som har mit Hjærte stjaalet
og røvet mig Forstanden -.

O ja, højst uforstandigt
og hestedumt tillige!
For hun, den stolte Skønne,
hun ser mig ej, min Pige.

Hun aner ej, jeg voved
fræk som en Hund og ganske
berust i Vanvidsdrømme
at stjæle hendes Handske.

Hun ved ej, at jeg sukker
i Skumringstimens Blaanen
og deklamerer Elskov
mod Stjærnerne og Maanen.

Fordømt! Og hvis hun vidste -!
Jeg er en Nar, en Taabe,
en Dosmer, som forstaar kun
at sukke og at haabe!

Agathe, du min Perle -
Trøst dig . . . Ifald det hænder,
at vi - at jeg - forstaa mig:
Du har jo nok af Venner.
</body>
</poem>

<poem id="soederberg2019073009">
<head>
    <title>Beduinen -</title>
    <firstline>Beduinen rykker sin Teltpæl</firstline>
    <source pages="20-21"/>
    <quality>korrektur1,kilde,side</quality>
</head>
<body>
Beduinen rykker sin Teltpæl
af Sandet og hvæsser sit Sværd;
saa drager han frem gennem Ørknen
under Nætternes Stjærneskær.

Han kedes ved Palmernes Susen,
de hjemlige Kødgryders Lugt -
Derude øjned han Ørnen
spænde sin Vinge til Flugt.

Derude klinger der Sange,
og Himlene staa i Brand.
Saa drager han frem mod det fjærne,
solrøde Æventyrland.

Og Kræmmernes Karavane,
som vugger sig sindig og sen
gennem Ørknen, standser og kender
Beduinens blegede Ben.

- Jeg selv er som Beduinen
foruden blivende Sted;
jeg elsker de vildsomme Stier
og Nætternes Ensomhed.

Jeg følger ej Flok eller Fane,
jeg lider ej Mærke og Skjold;
<w>aldrig</w> jeg stred i Geleddet,
og <w>aldrig</w> jeg sloges for Sold.

Kræmmeren stryger bag Disken
sit Mammon og drikker sin Vin
og maaler med fornemme Blikke
den fattige Beduin.

- Han bruger sit Kridt og sin Griffel,
den arme, ynkværdige Mand,
som aldrig een Time har længtes
mod Solrødmens Æventyrland . . .
</body>
</poem>

<poem id="soederberg2019073010">
<head>
    <title>Ak, ti stille -</title>
    <firstline>Ak, ti stille! Disse gamle Sager</firstline>
    <source pages="22-23"/>
    <quality>korrektur1,kilde,side</quality>
</head>
<body>
Ak, ti stille! Disse gamle Sager . . .
Dumme Sorger fra for længe siden,
som man mindes med et Smil, naar Hjærtet
langt om længe bliver klogt med Tiden!

Der paa Knasten, hvor de dunkle Linde
skygger over Gavlens røde Stene,
mellem Rudens stribede Gardiner,
saa jeg hende bag de grønne Grene.

Kun et Barn endnu - med Barmens spæde
Runding under Hvergarnskjolens Linning;
store, tavse Øjne; Haaret kæmmet
stramt og glat omkring den fine Tinding.

Hver en Morgen mødtes vore Blikke
over Taget, og hun smilte dæmpet,
Barnet, som man smiler, naar man kender
onde Dage og har lidt og kæmpet.

Dette Smil - Forstaar du! Dette kydske,
barnlig-blide, flygtende, som spilled
et Sekund om disse unge Læber -!
aa, jeg kunde - Hvis jeg havde villet . . .

<w>Hvis jeg havde villet</w> - Du forstaar mig!
Men jeg elsked denne tapre Lille,
dette smukke Barn . . . Og nu: Hvor er hun?
Ja, hvor er hun - Ak, min Ven, ti stille!
</body>
</poem>

<poem id="soederberg2019073011">
<head>
    <title>Ak, disse gamle Æventyr</title>
    <firstline>Ak, disse gamle Æventyr!</firstline>
    <source pages="24-25"/>
    <quality>korrektur1,kilde,side</quality>
</head>
<body>
Ak, disse gamle Æventyr!
- Da jeg var Purk, saa stor som saa,
da kunde jeg dem udenad,
da tro’de jeg endnu derpaa.

Hvor elsked jeg den tapre Helt,
der svang saa kækt sit gode Sværd!
Hvor haded jeg af Hjertens Grund
den onde Stimands lumske Færd!

Og hun, det unge Rosenblod,
saa ren og skær som Himlens Blaa!
Da jeg var Purk, en syvaars Knægt,
da tro’de jeg endnu derpaa.

Men Tiden skifter, Tiden gaar;
nu er jeg bleven stor og klog,
nu har jeg lagt med Top og Bold
paa Hylden hen den gamle Bog.

Nu ved jeg, at min tapre Helt
var kun en dum og indbilsk Fløs,
og hun, den unge Dejlighed,
en ganske simpel Gadetøs.

For jeg har fægtet selv tilfods,
og jeg har skiftet Ven med Ven. -
Ak, disse gamle Æventyr . . .
Saa læg dem dog paa Hylden hen!
</body>
</poem>

<poem id="soederberg2019073012">
<head>
    <title>Ja, Livet er surt -</title>
    <firstline>Ja, Livet er surt, ja, Livet er trist</firstline>
    <source pages="26-27"/>
    <quality>korrektur1,kilde,side</quality>
</head>
<body>
Ja, Livet er surt, ja, Livet er trist,
og goldt som de stenede Veje. -
Fordømt, at min Gamle en sildig Stund
sov ind paa min Moders Leje!

Fordømt, at hun elsked og tog ham i Favn
den Nat, og lod Dyden springe!
Det skal I staa mig til Regnskab for,
naar Dommedagsklokkerne ringe.

Her skal jeg slide i Sol og Slud
for at bjærge mig Skorpen og Snapsen:
en Stodder, der fødtes til Haan og Hug,
og blæser ad hele Rapsen.

Et Fattigmandsbarn, uden Hus og Hjem,
og uden en Skjorte paa Raden,
der knytter sin Næve, naar andre ler,
og lever og dør paa Gaden.

Og <w>det</w> for en Nat, en eneste Nat
i Favntag og Elskovsbrynde -
Fordømt, at min Fader, den Pjalt, som han var,
lærte min Moder at synde!
</body>
</poem>

<poem id="soederberg2019073013">
<head>
    <title>Der ligger et Hus ved Vejen -</title>
    <firstline>Der ligger et Hus ved Vejen</firstline>
    <source pages="28-29"/>
    <quality>korrektur1,kilde,side</quality>
</head>
<body>
Der ligger et Hus ved Vejen
med Kviste og smaabitte Ruder -
Nu er der lukket og slukket,
og Blæsten om Gavlen tuder.

Ved Huset ligger en Have
i Skær af en Lygte bag Laagen,
et Lysthus med røde Konkylier
og en grønmalet Bænk i Krogen.

- Husker du endnu de svundne
duftende Solskinnets Dage;
de strittende, susende Popler
over de teglrøde Tage?

Husker du endnu, du bad mig
hin Aften med skælvende Stemme
- du Stakkel! - om aldrig, nej aldrig
i Livet dig at forglemme?

- De susende, svajende Popler
og Solskærets Blink over Taget . . .
Ak, hvor du skammelig, Lille,
dog har din Ridder bedraget.

Svigtet de dyreste Løfter,
de helligste Ord og Kontrakter -
og giftet dig ganske prosaisk
med en afskyelig Slagter.

Der ligger et Hus med en Have,
en Bænk, hvor jeg sad med min Flamme,
- Ja, du var en god, lille Pige,
og nu er du Slagtermadamme!
</body>
</poem>

<poem id="soederberg2019073014">
<head>
    <title>Hvor er da henne, du Kældermand -</title>
    <firstline>Hvor er du henne, du Kældermand!</firstline>
    <source pages="30-31"/>
    <quality>korrektur1,kilde,side</quality>
</head>
<body>
Hvor er du henne, du Kældermand!
Hejda, nu kvik paa Foden -
Klokken kimer, og Døren gaar,
nu er der Kunder i Boden.

Nu er der Tjans for en Kældermand,
der skal tjene sit Brød paa Fisken;
Smaafolk betaler din Spegesild
med klingende Mønt paa Disken.

Lige for lige er smukt reelt;
Kredit er en tvivlsom Affære;
Smaafolk skal leve hver eneste Dag,
hvor gærne de end lod være.

Fattigmands Børn er en stimlende Flok,
de myldre som Løv i Lunde -
Penge paa Disken, du Kældermand,
for Mad til de graadige Munde!

Penge paa Disken - ja, Gudskelov,
at Verden saa snildt er lavet:
Fattigfolk bor paa det tørre Land,
og Sildene stime i Havet.

Se, <w>det</w> giver Tjans for en Kældermand,
der skal lægge Papir til Fisken
og svare sin Leje hver Maanedsdag
og ta’ sin Profit paa Disken.

Sild og Kartofler - Kartofler og Sild -
det er Menuen i Gaden.
- Og hvis du er sulten, saa værs’go og spis
og ta’ dig en Hivert til Maden!
</body>
</poem>

<poem id="soederberg2019073015">
<head>
    <title>Se, her er min Tronsal -</title>
    <firstline>Se, her er min Tronsal! Dernede</firstline>
    <source pages="32-33"/>
    <quality>korrektur1,kilde,side</quality>
</head>
<body>
Se, her er min Tronsal! Dernede
paa Torvet Skarerne gaa;
og Stjærner og flammende Sole
gnistrer i Nattens Blaa.

Betragt disse kalkede Vægge -
to Stole, et Bord, en Madras,
en Sofa til ensomme Drømme,
- Sæt dig, min Tøs; tag Plads!

I Vindvet en blomstrende Rose:
min Lystgaard, forstaar du vel,
hvor jeg sidder i Tusmørketimen
og drømmer hver eneste Kvæld.

Hver eneste Kvæld om det samme:
En Have, hvor Solen gaar ned;
og saa om to Læber, der hviske
i Øret en Hemmelighed.

- Du tier; du tror det sletikke,
at jeg er en Konge; jeg ser
paa dit spottende Blik, at du synes,
jeg ligner en Stodder langt mer.

Saa læg din Arm om min Nakke
og se mig i Øjet kun:
Ser du den Skygge derinde
og dette Træk om min Mund?

Men du er et Barn og forstaar ej
af Livet et eneste Muk,
forstaar ej, at Kongen, din Herre,
fandt dig bedaarende smuk.

Og hvis du vil elske ham trofast,
den arme, tungsindige Aand -
saa smiler din Herre og Konge
og rækker til Kys dig sin Haand.
</body>
</poem>

<poem id="soederberg2019073016">
<head>
    <title>Nu er det tyst i Strædet -</title>
    <firstline>Nu er det tyst i Strædet</firstline>
    <source pages="34-35"/>
    <quality>korrektur1,kilde,side</quality>
</head>
<body>
Nu er det tyst i Strædet,
og Aftnens Lyde tier;
den sidste Lampe slukkes
bag Rudens Jalusier.

Kom, vi vil vandre sammen
i denne Nat, den dunkle,
mens alle Sjæle blunde,
og alle Stjerner funkle.

Jeg elsker Nattens Stilhed,
den stjerneblege, blide;
jeg elsker det: <w>at leve</w>,
jeg elsker det: <w>at stride</w> -

At føle Hjertet hamre,
at føle Blodet rinde,
at aande Løvets Dufte
og Sommernattens Vinde!

Trods alt, hvad vi har levet,
trods alt, hvad vi har døjet,
trods alle Hug, som pressed
os Taarerne i Øjet:

<w>Hvor skønt, hvor godt at leve -</w>
at føle Blodet rinde,
at aande Løvets Dufte
og Sommernattens Vinde!
</body>
</poem>

</content>
</section> <!-- I. Fattige Fugl -->

<section>
<head>
    <title>Godtfolk og Musikanter</title>
</head>
<content>

<poem id="soederberg2019073017">
<head>
    <title>I Arilds Tid -</title>
    <firstline>I Arilds Tid da vidste</firstline>
    <source pages="39-40"/>
    <quality>korrektur1,kilde,side</quality>
</head>
<body>
I Arilds Tid da vidste
man Raad for alt, Du Smaa;
det findes i gamle Bøger,
hvis man tør tro derpaa:

Naar Elskovs Bøn ej hørtes,
gik Bejleren, den Skælm,
ud i de grønne Skove
og skar i Ask og Elm -

en Splint, en Tryllerune
med kunstigt Snitværk i;
han lagde den med Liste
alt over den Skønnes Sti.

Da hjalp det ej at trodse,
naar Runen først var lagt;
da maatte den Stolte synke
i Knæ under Elskovs Magt.

- Nu kendes ej Trylleruner,
der binder det stridige Sind;
de Gamles lønlige Visdom
er agtet som Vejr og Vind.

Thi Kvinden, den moderne,
er anderledes snild -
Hvad hjalp Alverdens Runer!
Nej, der maa mere til:

Smykker og gyldne Kæder
og Silkekjoler, du Smaa -
Se, det var en Erklæring,
du vilde straks forstaa.

Saa klapped du mig paa Kinden
og kaldte mig Hjærtensven . . .
Men nu er min Rigdom fløjten
og Kærligheden med den!
</body>
</poem>

<poem id="soederberg2019073018">
<head>
    <title>Den sidste Mohikaner -</title>
    <firstline>Den sidste Mohikaner er ej mere</firstline>
    <source pages="41-42"/>
    <quality>korrektur1,kilde,side</quality>
</head>
<body>
Den sidste Mohikaner er ej mere -
den sidste Tapre af den gamle Skare,
som kunde dø, men overgav sig aldrig,
som stred og slog og ænsed ingen Fare.

Der ligger han; hans Krigerhaand har sluppet
træt Tomahavken; og hans Navn paa Jorden
er snart en Saga blot - et trøstløst Optrin
af Heltelivets Undergang i Norden!

Han gik den lige Vej; vi smaa og svage,
vi fødtes bøjelige af Naturen;
han vilde, hvad han vilde; derfor rendte
desværre tit han Panden imod Muren -

Og stødte Hul paa Hovedet og trimled
med stor Malør og skingrende Protester
mod Borgerskabet, Samfundet og alle
Filisteriets Vægtere og Præster.

Han elsked Sang, Musik, et Krus og Kvinder,
kort: alle Hedenskabets Herligheder,
som Digterne besynge, Konger prise,
og Vildmanden afguderisk tilbeder.

Han haded Pjank; de Lærdes Disputatser
foragted han; hvis der var lidt ivejen
med et og andet, kastede han Frakken
foruden mange Ord og klared Grej en.

Den sidste Mohikaner, ja, den sidste
af hine Tapre fra den store Stamme!
- De faa, der er igen, de regnes ikke;
de fik Kultur, de Stakler; de blev tamme.
</body>
</poem>

<poem id="soederberg2019073019">
<head>
    <title>Velkommen, du Sol -</title>
    <firstline>Velkommen, du Sol deroppe</firstline>
    <source pages="43-44"/>
    <quality>korrektur1,kilde,side</quality>
</head>
<body>
Velkommen, du Sol deroppe
højt over den skimlede Jord -
Du kender mig nok fra forgangen,
min gamle Ven fra ifjor!

Du kender den lasede Trøje,
den lurvede, blaa Habit,
som jeg snød mig til hos en Kræmmer,
der undte mig sin Kredit.

Nu har han lukket Butikken
og slukket sit Lys og meldt Pas;
men jeg er endnu den samme
gamle, galante Bajads -

Som fægter for Dagen og Vejen
baade i Vinter og Vaar, -
som gumler sit firskillings Grovbrød
og skyller det ned med en Taar -

Og hilser fra Grøften med Jubel
Majmaaneds straalende Sol,
de pjudskede, fløjtende Stære
og den første, smukke Viol.

Velkommen, min Ven deroppe,
min gamle Bekendt fra ifjor -!
Skin over de sorte Marker,
saa Græsset i Grøfterne gror.

Ja, red mig mit blomstrende Leje;
mit duftende Sommerpalads . . .
For jeg er endnu den samme
gamle, galante Bajads.
</body>
</poem>

<poem id="soederberg2019073020">
<head>
    <title>Dernedenfor i Strædet -</title>
    <firstline>Dernedenfor i Strædet larmer Livet</firstline>
    <source pages="45-46"/>
    <quality>korrektur1,kilde,side</quality>
</head>
<body>
Dernedenfor i Strædet larmer Livet,
og Godtfolk skælder ud og tar’ Affære! -
Her i min Vigvam er der Fred og Stilhed,
og alt er netop her, som det bør være.

Se over Tagene den blanke Himmel -
Hvor blaa den kupler sig, hvor klar og rolig!
Og fjærnt derude disse grønne Skove,
der slynger sig om Markerne fortrolig!

Her rinder Sol, og Nattens Stjærne funkler,
rødgylden stiger Maanen bag min Rude;
og alle Røster høres her saa fjærne
fra Mængdens glade Maskespil derude.

Og hænder det, hvad saare nemt kan hændes,
at Livet stundom løber Sur i Skruen -
Nuvel, der findes Raad for alt i Verden:
Saa bor en Pantelaaner der i Stuen.

Og falder Ensomheden lidt besværlig
en Aftenstund, naar det er sent og silde -
I Mester Daniels Paulun i Kældren
har muntre Svende Slapperads og Gilde.

Hvad vil jeg mer! Her i min stille Vigvam,
her ligger jeg for Anker vel fortøjet -
saa nær ved denne Verdens smaa Affærer
og dog til Stjærnerne saa højt ophøjet!
</body>
</poem>

<poem id="soederberg2019073021">
<head>
    <title>Hej, se Maanen der -</title>
    <firstline>Hej, se Maanen der; se hvor enfoldig</firstline>
    <source pages="47-48"/>
    <quality>korrektur1,kilde,side</quality>
</head>
<body>
Hej, se Maanen der; se hvor enfoldig
med sit dumme Smil - den stakkels Fyr!
Tro mig, han er ranglet ud iaften
vistnok til et lille Æventyr.

- Til et Elskovsæventyr, min Kære;
Maanen er en Skælm, en stor Filur;
hele Dagen ligger han og snuer,
men om Aftnen gaar han sig en Tur.

Ser du, hvor han glaner bag Gardinet,
kigger gennem Jalusiet ind -
Mon der sidder der en gammel Flamme
sukkende med Haanden under Kind?

Fy, en snærpet, københavnsk Matrone,
realistisk som en Graavejrsdag!
Nej, min Kære, du skal vi'de, Maanen
er en gammel Praktikus med Smag.

Hist, hvor Himalajas Sykomore
blomstrer, dufter i en evig Vaar,
mellem Rosenhaverne ved Floden
der et Slot i Palmelunden staar.

Tavs og stille staar det der og blunder
hældende mod Bjærget som i Drøm;
men ved Nat, naar alle Skygger rinde,
blinker Lysene i Flodens Strøm.

Lyd af Strengespil og skingre Fløjter
klinger over Dalens Blomsterkrat.
Og en Kvinde lytter fra Altanen
i den stille, stjernelyse Nat.

Kækt Turbanen paa de sorte Lokker
løfter Perlebaandets Hejrefjær;
tankefuld, med Dolken i sit Bælte,
hyllet i Kaftanen, staar hun der.

Det er Maanens Elskede; den Skønne,
som han daarede en Nat med List.
- Ser du, hvor han joller af deroppe
straalende til Stævnemødet hist!
</body>
</poem>

<poem id="soederberg2019073022">
<head>
    <title>I de gode, gamle Dage -</title>
    <firstline>I de gode, gamle Dage</firstline>
    <source pages="49-50"/>
    <quality>korrektur1,kilde,side</quality>
</head>
<body>
I de gode, gamle Dage,
før vor Jord var trampet flad,
længe før min salig Tante
som et Barn paa Skamlen sad -

Da man gik ej stiv og spanked
indbildsk som en stor Patron;
Etiketten gav man Pokker
med al smaalig Ambition.

Livets Glæde man berømmed,
jubled til Buteljens Kluk,
mens Bakkanten, stod paa Hodet,
og Silenerne sprang Buk.

Bag de grønne Lunde titted
skælmsk ved Kildens Blomsterkrat
Nymferne, de smukke Piger,
i den stjærneklare Nat.

- Ak, de grønne Lunde visned,
og Silenerne forsvandt;
frækt Askesens Rabulister
skælder Glæderne for Tant.

Filosofer, Rænkesmede,
vaase højt med Bram og Pral,
vidt og bredt de diskutere
den velsignede Moral.

Og de faa, der blev tilbage
af Bakkanters muntre Flok,
taaler Ordenspolitiet
her i Gaden daarligt nok.

Selv de skønne, glade Nymfer
har man nu aldeles glemt -
Og ifald man ser en enkelt,
er hun reduceret slemt.
</body>
</poem>

<poem id="soederberg2019073023">
<head>
    <title>Skomager Sjøblad er gammel og graa -</title>
    <firstline>Skomager Sjøblad er gammel og graa</firstline>
    <source pages="51-52"/>
    <quality>korrektur1,kilde,side</quality>
</head>
<body>
Skomager Sjøblad er gammel og graa,
og det har han været saa længe;
hans Frakke er lurvet, hans Næse er rød,
og saa har han sletingen Penge.

Han fløjter sin Vise, han flikker sin Sko;
han basker og turer og tumler,
- Skomager Sjøblad er ikke af dem,
der sidder i Krogen og skumler.

Naar Tiden er ond, og Fortjenesten sløj,
og Smalhans gør Sylen til Skamme,
saa vender han Skraaen, og saa er han klar
til at tage sin Tørn med det samme.

I Kældren paa Hjørnet, naar Dagen er endt,
og Solen er træt af at farte,
og Maanen og Stjernerne funkle bag Tag -
der stiller den gamle Garde.

Der drøftes det sidste, som Dagen har bragt,
med Trumfer og Slag i Bordet.
- Hej, mine Herrer! Silentium her . . .
Skomager Sjøblad har Ordet.

Skomager Sjøblad er fuld som en So
og glad, som en Schuster skal være.
- Og sidder du vranten og vrippen og sur,
saa giv dig hos Sjøblad i Lære.
</body>
</poem>

<poem id="soederberg2019073024">
<head>
    <title>Nu skinner der Sol -</title>
    <firstline>Nu skinner der Sol i hver en Vraa</firstline>
    <source pages="53-54"/>
    <quality>korrektur1,kilde,side</quality>
</head>
<body>
Nu skinner der Sol i hver en Vraa,
nu vaagner Godtfolk bag Døre;
den Skrædder strækker i Dynen sin Krop
og letter fra Puden sit Øre.

Saa væder han Traaden og træder sin Naal
og stikker og stikker og stikker;
og naar han har stukket sin Traadende ud,
han stikker paa Flasken og drikker.

Paa Trappegangen Madammen har travlt
og klapser honnet sin Næste;
saa varmer hun Kaffen og ta’r sig en Taar,
for det er nu hendes det bedste.

Ved Vinduet sidder min Hjærtenskjær,
den skønne bedaarende Rikke;
hvad hun bestiller den lange Dag,
den Søde, det ved jeg sgu ikke.

Og lille Birgitte i Gaarden gaar
og skraaler gudsjammerlig, Stumpen;
og naar hun har skraalet et Par Timers Tid
saa faar hun af Stokken paa Rumpen!

- Nu skinner der Sol i hver en Vraa,
nu vaagne Godtfolk i Alkoven.
Men jeg vil stampe min gamle Hat,
og saa vil jeg rejse til Skoven!
</body>
</poem>

<poem id="soederberg2019073025">
<head>
    <title>Her sidder du</title>
    <firstline>Her sidder du - her paa din Hybel!</firstline>
    <source pages="55-56"/>
    <quality>korrektur1,kilde,side</quality>
</head>
<body>
Her sidder du - her paa din Hybel!
Hvad er passeret, hvad er hændt?
Hver Aften som en Nar forgæves
har jeg i alle Gader rendt -

Og støvet rundt paa alle Knejfer,
hvor før du saas i Høst og Vaar,
fra Pjerrots Kælder hist paa Hjørnet
til Mester Martens Abildgaard.

Her sidder du bag disse Vægge
og kryber sammen som en Mus,
du, der har sunget Glædens Sange
og tømt med Flid de største Krus!

Fordi en Tøs, en knibsk Skønjomfru,
som du har mødt en Aften nys,
forsmaar din Bøn og dine Sukke
og nægter dig endog et Kys -

Fordi hun ænsed ej de Blaalys,
du brændte af for hendes Dør -
saa finder Verden du elendig
og jammerfuld som aldrig før.

Rejs dig - hvad vil du klynke, klage,
at Livet synes dig fatalt!
Hvad er <w>hun</w> mer end andre Kvinder,
og hvad er <w>Kvinden</w>, ærligt talt?

Men du er ung - naivt-forelsket
du tror paa Fraserne, hvormed
de Godtfolk smurte dig om Munden -
paa dette Bavl om Kærlighed.

Bi kun, min Dreng; naar du ad Aare
tilbunds faar gransket Lektien ud,
saa ved du, hvad den dur i Praxis;
saa lærer du at staa for Skud.
</body>
</poem>

<poem id="soederberg2019073026">
<head>
    <title>Ja, han er død -</title>
    <firstline>Ja, han er død - Fred med dit Støv, du Gamle!</firstline>
    <source pages="57-58"/>
    <quality>korrektur1,kilde,side</quality>
</head>
<body>
Ja, han er død - Fred med dit Støv, du Gamle!
Nu er Komedien ude, Tæppet falder;
du spilled bravt, imens du var paa Scenen
og laved et ugudeligt Rabalder.

<w>Din</w> Scene var kun Hverdagslivets simple,
hvor Dyd og Last beskedent, jævnt sig spejler;
der passed du aldeles nogenlunde
omtrentlig som en Hund i et Spil Kegler.

For du var skabt bestemt til Helterollen,
til <w>Sturm und Drang</w> paa Idealets Baner;
thi stærk Ageren og de store Fagter
dem havde du trods nogen Indianer.

Dit Publikum var ikke altid henrykt;
men Publikum er oftest uforstandigt;
og det er saare vanskeligt at dømme,
hvad der er tragikomisk eller mandigt.

Og vi har alle vore smaa Skavanker;
du havde den: naar du var ret i Vælten,
forvekslede du hyppigt dine Roller
og gav Partiet med Bravour som Helten.

Og <w>det</w> var undertiden næsten farligt
for hvem, der just tilfældig var tilstede -
tre sølle Skræddersvendes Blod du tapped
en Aften i begejstret Kunstnerglæde.

Du kom tre Hundredaar for sent til Verden;
hvad Under da, du mægted ej Balancen
men snubled tit og faldt pladask paa Maven -
Hvil nu i Fred - du Aand fra Renaissancen!
</body>
</poem>

<poem id="soederberg2019073027">
<head>
    <title>Og da jeg vaagned -</title>
    <firstline>Og da jeg vaagned og saa mig omkring</firstline>
    <source pages="59-60"/>
    <quality>korrektur1,kilde,side</quality>
</head>
<body>
Og da jeg vaagned og saa mig omkring,
da spilled der Sol i min Rude;
alle Smaablomster bag Hegn og Hæk
var sprungne af Svøbet derude.

Og da jeg aabned min Dør paa Klem,
smøg Vaarens Dufte i Stuen -
Saa sadled jeg op min Abildgraa
og stak en Syren i Huen.

Saa sadled jeg op min Abildgraa;
til Østerland vilde jeg drage.
Gøgen kugged, og Lærken sang,
og Stæren fløjted fra Tage.

Men da jeg naa’de til Østerbro,
til Kroen, hvor Vejen drejer,
saa vilde jeg bede i Haven der
et stille Kvarter ved en Bajer.

Der sad Jakob i stiv Mondur,
og Peter Kristoffer, den brave;
og saa kom jeg med i en tremands Sjavs
om en Genstand i Kromandens Have.

En tremands Sjavs i en hyggelig Krog,
mens Solen paa Himlen danser -
Først saa vandt jeg en Knægt med Rom
og derefter tre Pommeranser.

Tre Pommeranser, en Knægt med Rom,
der løfter Humøret og Aanden -
Fanden maa drage til Østerland
med seks Matadorer paa Haanden!
</body>
</poem>

<poem id="soederberg2019073028">
<head>
    <title>Hvad, Pelle -</title>
    <firstline>Hvad, Pelle - Ja, ved alle Guder!</firstline>
    <source pages="61-62"/>
    <quality>korrektur1,kilde,side</quality>
</head>
<body>
Hvad, <w>Pelle</w> - Ja, ved alle Guder!
Hej, Skænkevært, et Glas herhid -
Skaal, kære Broder, smag paa Mosten,
min gamle Ven fra gammel Tid!

Vi, som har sværmet, raset, sviret
og ranglet Dage, Nætter hen -
Hvor godt at sidde her fortrolig
en Sommerkvæld engang igen!

Sig, mindes du de muntre Dage,
vor Ungdoms rosenrøde Vaar -
Se, der er Rynker i din Pande,
og Sølvet skinner i dit Haar.

Du grubler, Pelle; tavs, betænksom
du nipper sindig til din Puns; .
- Javist, min Ven, jeg kender Humlen,
og Livet kender jeg tilbunds.

Men min Formaning gav du Pokker,
og Kors! Brorlil, hvor du blev vred,
fordi jeg tvivlede en Smule
og skosede din Kærlighed!

Du troned over alle Bjærge
med Næsen taarnende mod Sky;
selv Stormogulens Perlekrone
du agted ringere end Bly.

For dig alene Skoven blomstred,
for dig sang Fuglene paa Kvist -
Den hele Verden var Orchestret,
hvor Du var første Basunist.

Ak, Ven! Jeg ser - fra Himlens Tinde
din Vej bardus i Pløret gik;
du blæser ikke mer Basunen
i Elskovs tyrkiske Musik.

Godt, du har glemt ej at traktere
din Glastrompet med Held og Flid!
- Skaal, kære Broder, smag paa Mosten,
min gamle Ven fra gammel Tid . . .
</body>
</poem>

<poem id="soederberg2019073029">
<head>
    <title>Antonius -</title>
    <firstline>Antonius - javist, du kender ham</firstline>
    <source pages="63-64"/>
    <quality>korrektur1,kilde,side</quality>
</head>
<body>
<w>Antonius</w> - javist, du kender ham;
et lille Pus, en fireskillings Skrælling,
som i Fortvivlelse gik hen en Dag
og hængte sig - om Halsen paa en Kælling.

Du husker Snusmadammen, hende med
Proptrækkerkrøllerne - hvis ene Øje
saa i Nordvest! Et Dukketøj, min Ven,
i højrød Nederdel og blomstret Trøje.

En gammel Hegle, fed og lasket som
et Afgudsbillede hos Hottentotterne,
men rig paa Gods og Guld - Vor stakkels Ven
var netop selv, du ved, komplet til Rotterne.

Som sagt, i vild Fortvivlelse en Dag
han trak i Kludene og tog sig sammen
og slog et Hovedslag, et resolut,
og friede i Hopla til Madammen.

Den gik - O Ve, den gik! Den gamle So
tog Sagen med Festivitas i Højden.
Ak, fra samme Stund vor stakkels Vens
Humør og glade Sind gik ganske fløjten:

Man saa ham aldrig mer; med Argusblik
hun passed paa og holdt ham stramt i Tøjlen.
Sin Gadedør hun lukkede præcis
hver Aften Klokken ti og gemte Nøglen.

Tænk dig et Held: en skønne Morgenstund
fik hun et Fiskeben paa tværs i Maven
og døde sporenstrengs, før Lægen kom -
Jeg selv var med, da hun blev lagt i Graven.

<w>Det</w> var et Syn - et rørende! Han græd,
saa Vandet drev, da Præsten sagde Amen!
- Hvorpaa han inviterede os til
en Omgang hos Mathisen allesammen -

Og gav et Traktement af varmt og koldt,
og Vin og halve Bajre desforuden.
- Men da han vilde kysse Værtens Viv,
kom han i Klammeri og fik paa Snuden.
</body>
</poem>

<poem id="soederberg2019073030">
<head>
    <title>Min Fætter Christian</title>
    <firstline>Ja, tænk dig engang: Hvis jeg var Monark</firstline>
    <source pages="65-66"/>
    <quality>korrektur1,kilde,side</quality>
</head>
<body>
Ja, tænk dig engang: Hvis jeg var Monark,
<w>Allernaadigst</w> og andet deslige,
og sad paa en Trone af Tiktaktræ
midt i Kinesiens Rige -!

Over Skuldren et trealens Scepter lagt,
og Dekorationer paa Kjolen;
en ægte Havana, direkte Import,
og en lille Likør under Stolen!

Saa delte Patenter og Titler jeg ud,
den hele Familje jeg gav til.
Du skulde være Patentmandarin,
for det var du sikkerlig brav til.

Rundhaandet klared jeg al din Gæld
derhenne i Pjerrots Kælder -
Saa blev du raget paa Issen og fik
en Haarpisk med Sløjfe og Bjælder.

I Hatten en Knap og en Paafuglefjær,
paa Fødderne Perlemorstøfler;
de lækreste Sager blev sat paa dit Bord,
baade Rottehale og Trøfler.

Syvhundrede Koner skulde du ha’
og et Harem, ifald du var villig.
- Naa, hvor du saa vilde knejse, min Ven;
ja, saa blev du sgun’te billig!

Dit Navn er for simpelt, for slet og ret,
<w>Christian</w> er rentud sagt tarveligt;
du skulde døbes: <w>Li-Va-Vaj-Tjing</w>,
et Præmienavn, der er arveligt.

Og hvergang de bar dig til Sengen hen
fra Skænken i Pavillionen,
saa skulde der blæses en dundrende Marsch
med Tjim-Tjim og Slag paa Gongonen.

Ja, tænk dig engang: Hvis jeg var Monark,
og du Mandarin i min Have -
Sikken en Kæfert du drak dig, min Ven,
og sikken en Fest vi sku’ lave!
</body>
</poem>

<poem id="soederberg2019073031">
<head>
    <title>O, Perleven -</title>
    <firstline>O, Perleven, hvor du er fin i Dag</firstline>
    <source pages="67-68"/>
    <quality>korrektur1,kilde,side</quality>
</head>
<body>
O, Perleven, hvor du er fin i Dag,
saa sød som Sukkervand og Limonade;
dit Flødeskæg er vikset elegant,
og dine Lokker skinner af Pomade.

I Knaphullet en duftende Buket,
Borgmestermaven smykt med gyldne Kæder -
Lad mig beundre dig og rigtig se,
hvor denne hvide Silkevest dig klæder.

Kom, vi vil vandre over Torvet hist
forbi Moskeen til Abdullas Snaske,
hvor sorte Slaver bringer paa vort Vink
den brune Mokka og en gylden Flaske.

Der vil vi sidde ved et Marmorbord
i Kanapeen med de røde Hynder.
Thi det er jo idag den første Maj,
og den vidunderlige Vaar begynder!

Den første Maj l - Hør, hvor det klinger, Ven
hør, hvor det bruser, jubler gennem Luften;
det kribler i mit Blod; jeg svimler helt
ved disse himmelblaa Violers Duften.

Den første Maj! - Jeg hører Blomsten gro
og Kilden risle, Løvets Sus i Lunden;
jeg ser et Ansigt, bøjet frem mod mit,
med friske Læber og et Smil om Munden.

Jeg ser, - Javist, nu ser jeg det min Ven,
at dine Lokker graaner slemt i Panden . . .
Naa, blæse -! Vi vil leve mangen Dag
og knibe mangen Cognak med hinanden.
</body>
</poem>

</content>
</section> <!-- Godtfolk og Musikanter -->

<section>
<head>
    <title>III. Rønnerne i Strædet</title>
</head>
<content>

<poem id="soederberg2019073032">
<head>
    <title>Det gamle Hus</title>
    <firstline>I Aabenraa der staar et Hus</firstline>
    <source pages="71-72"/>
    <quality>korrektur1,kilde,side</quality>
</head>
<body>
I Aabenraa der staar et Hus,
og Regnen siver, Blæsten slaar,
og Gavlens Bjælke knager stygt;
men Bjælken holder, Huset staar.

En gammel Knark, lidt skæv og vind,
der hader alt moderne Spræl
og føler mest sig veltilpas
en regntung, mørk Oktoberkvæld.

Da blinker i den vaade Luft
fra Ruderne det røde Skær,
og Raab og Skældsord, Skrig og Skraal
faar Lyd og Røst i Huset der.

Da glammer Hund med Bjæf og Hyl,
og onde Ord af vrede Mænd
og Druknes Lallen, Smaabørns Graad
man hører lydt og langvejs hen,

Og Blæsten slaar mod Tegl og Tag,
og Røgen driver tung og graa,
og Pigebørn med sminket Kind
paa Lur i Gadedøren staa.

Og i den skumle, høstgraa Kvæld
det pusler sært i hver en Krog,
hvor Mug og Skimmel blomstrer vildt,
og Rotten spejder gammelklog.

Da knitrer det bag Væg og Dør,
da hvisler det som Løv i Skov,
da lugtes Svovl, da skimtes Ild,
og Skyggen af en Hestehov . . .

- I Aabenraa der staar et Hus,
en gammel Knark, lidt skæv og vind,
som dukker sig i Regn og Rusk . . .
Det Hus jeg kender ud og ind.

Og kommer du en sildig Stund,
en høstgraa Kvæld med Skumringsskær,
da hører du de vilde Raab,
- da ser du Skyggen ganske nær!
</body>
</poem>

<poem id="soederberg2019073033">
<head>
    <title>Den Hængte</title>
    <firstline>Et fattigt Rum; en Dør, der knirker lydt</firstline>
    <source pages="73-74"/>
    <quality>korrektur1,kilde,side</quality>
</head>
<body>
Et fattigt Rum; en Dør, der knirker lydt;
paa Trapperne en tavs, nysgerrig Mængde;
en Mand, der løfter højt et Lys, hvis Skær
flakkende falder over ham - den Hængte.

<w>Der</w> hænger han! - Med stive, brustne Blik
han stirrer ned paa Lurvethedens Scene.
Og ved hans Fødder: skælvende i Angst
en hulkende, bodfærdig Magdalene.

Ja, hyl nu, Tøs! Slaa dig for Brystet; blot
din skidne Barm, og riv dig vildt i Totten;
lov højt og helligt, du vil være god
og føje ham og holde dig paa Maatten.

Der hænger han. - Fred over ham, det Fæ,
og Glemsel over alt, hvad han har syndet!
Men ingen Fred for dig, troløse Kvind,
som drev i Døden ham. - Du Dyr fra Dyndet.

Højt skal du raabe, skrige ud din Ve;
vidt skal du flakke over Torn og Tidsel
og famle angst i Mørket, rase vildt
mod Himlens Gud med Graad og Tænders Gnidsel!

- Jopyt! <w>Samvittighed</w> . . . Hos dig? Gaa væk,
og skab dig ikke! - Glem det ej, du Søde,
iaften Klokken ni præcis du skal
din Elskede i Pilestræde møde.
</body>
</poem>

<poem id="soederberg2019073034">
<head>
    <title>Stakkels Jacob -</title>
    <firstline>Stakkels Jacob med de kloge Øjne</firstline>
    <source pages="75-76"/>
    <quality>korrektur1,kilde,side</quality>
</head>
<body>
Stakkels Jacob med de kloge Øjne,
med de røde Haar og Æseløren
og det onde, haarde Træk om Læben,
sidder spejdende i Gadedøren.

Det er Aften; store, dunkle Skygger
flakker over Murens Smuds og Skimmel;
og han dukker Hovedet og stirrer
grundende i Rendestenens Himmel.

Raab og Skældsord, drukne Tøses Latter
skralder gennem Mørket - og derovre
under Lygtens røde Skær paa Hjørnet
staar hans Fader mellem Gadens Sjovre.

Jacobs Mor er ude; hun er gaaet
i Besøg hos nogen; naar hun kommer
hjem engang i Aften, har hun sikkert
et og andet godt i sine Lommer.

- Stakkels Jacob med de kloge Øjne
ved saa meget, som er ondt at vide;
Kvindeskrig og Graad og lønlig Hvisken
har han lyttet til ved Nattetide.

Alt, hvad der i Mørket gror og trives,
hvad der klinger stygt og stinker ilde,
kender Jacob - aa, han kunde tale
og fortælle, Knægten, hvis han vilde!

Bag sin Bræddevæg, aarvaagen, lydhør
længes han mod Lastens skidne Glæder.
- Og de gode Engle med de store,
hvide Vinger vender sig og græder . . .
</body>
</poem>

<poem id="soederberg2019073035">
<head>
    <title>Den Gamle</title>
    <firstline>En Dør, der knirker lydt; et Fodtrin</firstline>
    <source pages="77-78"/>
    <quality>korrektur1,kilde,side</quality>
</head>
<body>
En Dør, der knirker lydt; et Fodtrin,
som langsomt, tøvende sig nærmer -
Et Skær af Lys, der rødligt flakker,
og Skyggen af en Haand, som skærmer . . .

Se der - der kommer hun, den Gamle,
lydløst og listende i Trappen:
Et Heksefjæs, der glor og stirrer
mistænksomt, spejdende bag Kappen.

To snedige og lumske Øjne,
i hvis Pupiller Lyset flimrer;
en benhvid Pandeskal med Aarer;
en rynket, tandløs Mund, som mimrer.

Hun standser, lytter - Døren klaprer
og slaar mod Væggen; Blæsten tuder
i Korridorens fjerne Kroge
og hvisler bag de sorte Ruder.

Saa blir det tyst. - Og Edderkoppen
slaar Væven flink og ufortrøden
og krummer sine gridske Kraller
om Fluen, sprællende i Døden.

- Et Fodtrin, listende og dæmpet,
der fjerner sig; en Dør, som lukkes;
et runket Heksefjæs, der svinder -
Saa blir det tyst, og Lyset slukkes . . . .
</body>
</poem>

<poem id="soederberg2019073036">
<head>
    <title>Fattigmand</title>
    <firstline>En Vintermorgen: Snesjap, graat i graat</firstline>
    <source pages="79-80"/>
    <quality>korrektur1,kilde,side</quality>
</head>
<body>
En Vintermorgen: Snesjap, graat i graat,
et Strejf af Sol fra Boulevardens Himmel,
en Række sorte Linde, Stænk af Regn
og Skrig af Krager - hist en Folkestimmel . . .

Hvad er paa Færde? Se paa Bænken der -
En pjaltet Fyr; stivfrossen, død; en Stakkel
med store, røde Næver, Skægget stridt,
og med en Næse som en antændt Fakkel.

En køn Soldat! - Ti stille, spot ham ej;
ved du, hvad han har lidt, hvad han har døjet,
ved du, om Livet lod ham vælge frit
Godt eller Ondt, før han fik lukket Øjet?

Og <w>hvis</w> han valgte - Ved du da, om ej
han maatte træde vaabenløs i Slaget;
ved du, om han har kæmpet som en Mand,
før han gav tabt tilsidst og kapped Flaget?

Og har du prøvet Kampen selv og følt
som Skolepog af ,,Æren'' dig forpligtet?
- Hvem mellem os, vi Mænd, som led og stred,
har aldrig knebet ud og aldrig svigtet?

Har selv du krydset i den store By
hjemløs en Nat med Næverne i Lommen,
og strakt dig træt paa Boulevardens Bænk,
en Stodderprins, forsulten og forkommen?

Den, som har fægtet under samme Kaar
og stønnet under Svøbeslagets Svie,
han kaste Stenen! - Du, min brave Ven,
bør dømme overbærende og tie!
</body>
</poem>

<poem id="soederberg2019073037">
<head>
    <title>Tilgiv hende -</title>
    <firstline>Tilgiv hende - Se, forgrædt og sorgfuld</firstline>
    <source pages="81-82"/>
    <quality>korrektur1,kilde,side</quality>
</head>
<body>
Tilgiv hende - Se, forgrædt og sorgfuld
angrende hun vender nu tilbage . . .
Stakkels Pige, stakkels Barn, som fristed
Skuffelser og Skam og onde Dage!

Moder, tilgiv hende; husk, hvor fattigt
hendes Liv er runden uden Glæde,
runden hen i Armod og Forladthed
som en Blomst, der savned Sol og Væde.

Husk, hun elsked af sit hele Hjærte,
elsked uden Svig til hun blev sveget -
Og du ved: Den, som har meget elsket,
skal tilgives og forlades meget.

Se, nu kommer hun; forpint, fortvivlet,
flygtet fra den hele, vide Verden
søger hun til Moders lille Stue
for at skjule sig med Skammen, Smærten.

Moder, se dit Barn, som du har baaret
under Hjærtet, se din stakkels Pige -
Mindes du, hvor hun var sød som Lille,
og hvor hun var god og glad tillige.

Husk, at Verden er saa haard derude;
det er tungt at leve, ondt at lide . . .
Hvorfor tier du - Et Kys, et Kærtegn,
blot et Ord, et Trøstens Ord i Tide!

Hvad - Du Ravnemoder! Gamle Knaphul!
<w>Du vil vise hende Vintervejen!</w>
Du, som selv i dine unge Dage
gik saa voldsomt villig paa Galejen!

- O, du gode Gud, send fra din Himmel
fluks en Ærkeengel ned med Lynet
i sin Haand, at han maa ramme denne
gamle Pulverdaase en i Synet!
</body>
</poem>

<poem id="soederberg2019073038">
<head>
    <title>Ringen</title>
    <firstline>Hvad tøver du - Se denne Ring</firstline>
    <source pages="83-84"/>
    <quality>korrektur1,kilde,side</quality>
</head>
<body>
Hvad tøver du - Se denne Ring
der paa din Finger, gylden, rød . . .
Det pure Guld! Sælg den og køb
hos Bageren et Stykke Brød.

Et Stykke Brød, en Lækkerbid;
en Rugmelshumpel god og sund!
Den giver Kraft til Marv og Blod
og smager i en sulten Mund.

Du Tiggerkvind, hvad pryder du
din Finger med en Ring af Guld,
naar dine Børn, de stakkels Smaa,
fik endnu aldrig Skrutten fuld!

Javist - Han gav dig dette Pant,
det Skrog, som længst er død og væk;
den sølle Nar! - En gylden Ring,
med indgraveret Navnetræk!

Han gav dig den - O, stakkels Tøs,
du Armods Blomst fra Alfarvej,
som kunde tro en Solskinsstund,
at der var Lykke til for dig!

Som stjal dig til en Dag i Vaar
at se et Glimt af Livets Fest -
ak, af den hele Herlighed
er denne Ring den sidste Rest.

Det gyldne Pant, det usle Guld,
som duer kun til Pynt og Pral -
Et Glansmetal, der bæres frem
til Skue i en Rigmands Sal.

Sælg i en Guldsmedbod din Ring . . .
Han gav dig den - Bevares ja;
nu er han væk, pst væk! Og du
har saamænd Panter nok endda!

I Diglen med den - dette Juks
med Navnetræk og Hjærte i.
Nu leges der en anden Leg
og Livets Fest blev længst forbi.

- Ja, Livets Fest og Livets Guld
med stjaalen Lyst og løjet Bram:
Dit Smil, din Drøm, din Ungdom selv
I Diglen med dit hele Kram!
</body>
</poem>

<poem id="soederberg2019073039">
<head>
    <title>Retfærdighed!</title>
    <firstline>De kasted hendes Skrammel ud paa Gaden</firstline>
    <source pages="85-86"/>
    <quality>korrektur1,kilde,side</quality>
</head>
<body>
De kasted hendes Skrammel ud paa Gaden:
en Halmmadras, en Bræddeseng, et Bord,
lidt fattigt Pjuds, der laa og flød. - Hun stod der
og stirred hjælpeløs og uden Ord.

Saa smak de Porten i. Og Vinden larmed
igennem Gyden; Regnen drypped tæt -
En stakkels Kvinde med et Sjal om Skuldren,
forknyt, elendig, taareløs og træt.

En stakkels Tøs, et Skrumpelskud, der kender
kun Sult og Slid - som flygted ør og vild
en Aftenstund derhjemme fra og fandt sig
en Ven, der glemte snart, at hun var til.

- Og Vinden peb, og Regnen slog og plasked . . .
En gammel Herre, fin og elegant,
blev rørt og greb medlidende i Lommen
og rakte hende Skærven og forsvandt.

Bravo, min Far! - Men hvis du tror, den Styver,
som du medynkende har kastet hen,
har kvittet for dig selv og klaret Sagen
i et og alt, saa fejler du, min Ven.

<w>Medlidenhed</w> . . . Javist! En luset Skilling
slængt af din Overflod i Armods Skød -
En frelst Samvittighed, en rolig Hvile,
købt for en Styver til et Stykke Brød!

Tror du, fordi din Børs med Guld er spækket,
at du har Fortrinsret til Livets Fest,
og at den gode Gud har ikke ogsaa
budt sine stakkels Fattige til Gæst!

<w>Retfærdighed</w> - for disse Gaders Tusind,
der træller Livet hen i Slid og Sved!
<w>Retfærdighed</w>, min Ven, og intet andet!
- Behold din Skærv og din Medlidenhed.
</body>
</poem>

<poem id="soederberg2019073040">
<head>
    <title>Moder og Søn</title>
    <firstline>Skaf denne Kvinde bort! Hvad vil hun her?</firstline>
    <source pages="87-88"/>
    <quality>korrektur1,kilde,side</quality>
</head>
<body>
Skaf denne Kvinde bort! Hvad vil hun her?
Hvor er hun kommen fra? Lad hende gaa
tilbage til sin Hule, hvor med Skam
hun fødte dette Elskovsbarn paa Straa!

Se denne Lille, denne stakkels Sjæl,
som trykker sig forknyt til hendes Favn;
der sidder han og stirrer skræmt og sløvt,
i Pjalter svøbt, forsulten som en Ravn.

Forbandet denne Moder, som har født
en sildig Høstnat mellem Smuds og Skarn,
fornedret og ynkværdig, til et Liv
i Usselhed og Armod dette Barn!

Forbandet han, det Dyr, for hvem du faldt,
den Rendestenens Helt, det drukne Svin,
som slog dig gul og blaa, endskønt du gav
din sidste Skilling ham til Brændevin!

O, dette Barn - undfangen, født i Sorg!
En Tiggerunge, hjælpeløs og svag,
med Nerolæbe og et Skuleblik . . .
- Men han vil knytte Næverne en Dag!

Og hvor han ser et Glimt af Sol, et Smil,
og hvor han hører Lyd af Livets Lyst.
der vil han hade, hade ondt og vildt,
og Synd og Død vil spire i hans Bryst.

- Gaa, Kvinde, tag dit Elskovspant og gaa,
du lastefulde Moder, der har sat
i Verden dette Stodderbarn, hvis Liv
skal visne i Elendighedens Nat!
</body>
</poem>

<poem id="soederberg2019073041">
<head>
    <title>Faderen</title>
    <firstline>Hyl ej, Mand; hold Mund og lad som intet</firstline>
    <source pages="89-90"/>
    <quality>korrektur1,kilde,side</quality>
</head>
<body>
Hyl ej, Mand; hold Mund og lad som intet . . .
Død er død; det hjælper ej at tude -
Se, hvor sød hun ligger der, den Lille,
mellem Blomster paa den hvide Pude.

Se, hvor hendes Mor med Baand og Sløjfer
smykkede sit Barn, sin yngste Lille,
mens du selv, træt af en Times Vaagen,
sad i Stolen der og slumred stille.

Hyl ej, Mand; det lader grimt og ilde
af en Kærnesvend som du at klage,
et Geni, der buldred og gav Fanden
i den hele Sylte alle Dage -

Som gik paa med Glans og rydded Bulen
ufortrøden som en Mand af Ære -
Hvad, og nu du sidder her og tviner:
Hvilken sørgelig Fiasko, Kære!

Trøst dig, gamle Jas, og tak Vorherre;
ret betænkt, saa er det een Mund mindre -
een Mund mindre til at tømme Fadet;
spart er spart; det bør man straks erindre.

Og naar Græsset gror paa hendes Tue,
saa er det forbi, min Ven, med Smærten;
saa er du igen den samme kække,
store Fyr, der ejer hele Verden. -
</body>
</poem>

<poem id="soederberg2019073042">
<head>
    <title>Spræng Døren, Smed -</title>
    <firstline>Spræng Døren, Smed; læg Skuldren til</firstline>
    <source pages="91-93"/>
    <quality>korrektur1,kilde,side</quality>
</head>
<body>
Spræng Døren, Smed; læg Skuldren til -
Endnu et Slag - Hvor mørkt herinde!
Til Side, du . . . Der ligger de -;
paa Gulvet der - en Mand, en Kvinde . . .

Imellem dem Pistolen slængt,
hvis Knald har skullet sone Brøden.
Lidt Blod, der pipler varmt og rødt -
To Hænder knytted fast i Døden.

Hvorfor - hvordan? Ti stille, Smed;
her hjælper Ak saalidt som Amen.
Hvad spørger du - der ligger de,
de to, som vilde følges sammen.

Hvad er der mer? Se efter du,
i din Avis; der vil du finde,
alt hvad man ved om disse to
om denne Mand og denne Kvinde.

Alt hvad man ved? - Ja, <w>nok</w> for dig
og mer end nok for disse Daarer,
for denne skuelystne Flok,
som korser Hænderne med Taarer.

Du stakkels Smed, hvad kender du
det Livets Spil, som slaar og springer
fra Sjæl til Sjæl? Hvad ved du vel
om Elskov, som i Knæ os tvinger?

Du er for dum, du er for graa,
og graa er alle Smedetanker; -
Men grønt er Livets gyldne Træ,
hvor Død og Elskov gror i Ranker!
</body>
</poem>

<poem id="soederberg2019073043">
<head>
    <title>Glemt</title>
    <firstline>O, at du elsker ham - at du vil græde</firstline>
    <source pages="93-94"/>
    <quality>korrektur1,kilde,side</quality>
</head>
<body>
O, at du elsker ham - at du vil græde
de bitre Taarer, stakkels Barn, fordi
du vented ham ved Bænken her forgæves!
Han kommer ikke; nu slog Klokken ti.

Han kommer ikke. - Hør, hvor Regnen drypper
i Hækken tyst, mens Mørket falder tæt.
Rejs dig og gaa dog, Barn, thi det er silde
og Sengetid, og du er syg og træt.

Syg af at haabe, træt af triste Tanker -
Du stakkels Askepot, alt har han glemt:
dit Kys, dit Smil; alt, alt er intet mere.
O, at han nænnede - hvor ondt og slemt!

Alt har han glemt; glemt, at han før dig kaldte
sin Hjærtensven, sin søde, lille Skat,
glemt, at du gav ham engang seks Par Hoser,
du havde strikket paa til sildig Nat.

De Spareskillinger, de tredve Kroner,
du havde samlet dig med møjsom Flid
i Aar og Dag, dem gav du ham, den Slyngel,
som kyssed dig og tog din sidste Hvid.

O, at du elsker ham - at du vil vente
og tro, han kommer vist! Du ved jo godt,
at han har fundet sig forlængst en anden
og vraget dig, du stakkels Askepot.

Hør, Kirkeuret slaar, og Regnen drypper
i Hækken tyst, mens Mørket falder tæt.
- Saa gaa dog, Barn; træk Sløret for dit Ansigt,
at man skal ikke se, hvor du har grædt . . .
</body>
</poem>

<poem id="soederberg2019073044">
<head>
    <title>Ja, han slog dig</title>
    <firstline>Ja, han slog dig. - Med en knyttet Næve</firstline>
    <source pages="95-96"/>
    <quality>korrektur1,kilde,side</quality>
</head>
<body>
Ja, han slog dig. - Med en knyttet Næve
slog han dig paa Kinden, vild og drukken.
Det er Aften; ensom og fortvivlet
sidder du og græder nu ved Vuggen.

Han, som du har elsket over alle,
og for hvem du kunde villig tømme
Dødens Skaal - O ja, hvis det er Enden,
saa forbandet alle Lykkedrømme!

Dette usle Liv, som ubarmhjærtig
lokker os med sine gyldne Sange
og forraader os dog paa det sidste -
Ja, o ja - forbandet tusind Gange!

Han har slaaet dig - Først har han ynket,
pint og martret dig med Spot - saa slaar han.
Og for ret at haane dig, han tænder
sin Cigar, og ganske rolig gaar han!

Naa, og hvad - Du vilde selv din Skæbne;
Gud skal vide, det var sagt dig ofte,
at hos den Drabant du vilde væde
snart med Taarerne din tørre Skofte.

Men hvad gavner Godtfolks kloge Tale!
Som om Ord kan Elskovs Hede køle -
Jo, saamænd, min Gode, jeg skal love,
du fik Kærligheden kønt at føle!

Du, som, hvis du havde været om dig,
kunde have siddet nu som Frue,
præsideret ved et Thevandsselskab
i en Kancelliraads fine Stue -

Ak, nu præsiderer du paa Kvisten
mellem Pjalter, med et Barn i Vuggen
og en Didrik, som er Mand i Huset,
og som prygler dig, naar han er drukken.
</body>
</poem>

<poem id="soederberg2019073045">
<head>
    <title>Dansen</title>
    <firstline>Derinde i Byens Fattigkvarter</firstline>
    <source pages="97-99"/>
    <quality>korrektur1,kilde,side</quality>
</head>
<body>
Derinde i Byens Fattigkvarter,
hvor Skøgen har frit Logi,
hvor Gadens Banditter fjæle sig tavs,
naar Patruljen trækker forbi -

Der laa der engang i gammel Tid
en grønnende Kirkegaard -
Nu er der bygget et flot Hotel;
<w>Gil Blas</w> over Porten staar.

En Dansebule, en fin Salon,
en Knejpe med Svir og Spil,
hvor Fruentimre og alskens Pak
om Nætterne holde til.

Naar Lyset rinder bag Tegl og Tag
og Mørket stiger igen,
da klinger Fiolens og Fløjtens Hvin
lydt gennem Natten hen.

Da blir der et Liv i den skumle Kvæld
under Lygternes røde Skin;
da myldrer Gadernes vilde Sværm
med Larm gennem Porten ind:

Glædespigen med sværtede Bryn
og med Lastens sminkede Træk,
med stivede Skørter og skæve Sko,
og Alfonsen, pyntet og fræk.

Der danser Tyven en Trippevals
i Træsko og Silkevest,
og Rakkeren svinger med Liv og Lyst
sin Tøs ved den natlige Fest.

Højt bruser Fiolernes hvinende Klang
og Fløjternes skingrende Spil -
Det høre de Døde i Jordens Skød;
de ligge og lytte dertil.

Saa skubbe de Kistens smuldnede Laag
til Side og sætte sig op;
de purre den ormstukne Hjærneskal
og rette den ranglede Krop.

De træde dernede en raslende Dans,
de svinge sig lystigt og let;
- Balinspektøren gør voldsom Kur
til det alleryngste Skelet.

Der smiskes og tiskes med Latter og Skæmt,
og Konversationen er fin;
Herrerne kysse de Skønne paa Haand,
og Damerne revne af Grin.

- Men de deroppe, de høre ej Lyd,
ej Larm fra de Dødes Fest!
Musikken bruser, og Dansen gaar,
til Skyggerne rinde i Vest. . .
</body>
</poem>

<poem id="soederberg2019073046">
<head>
    <title>Færgemand</title>
    <firstline>Nu skumrer det paa Broen der</firstline>
    <source pages="100-101"/>
    <quality>korrektur1,kilde,side</quality>
</head>
<body>
Nu skumrer det paa Broen der,
og Mørket falder paa -
Træk paa din Aare, Færgemand,
og lad det muntert gaa.

Hvad kigger du vel agterud
og ser til Strøm og Vind?
- Og det var Jesper Færgemand,
han lagde Aaren ind.

Han bøjed sig og tog et Tag -
han mælte ej et Ord.
Saa hev han fra den salte Sø
en drivvaad Fragt ombord.

En drivvaad Fragt, som Søen nys
tog moderlig i Skød -
en stakkels Tøs derinde fra,
som vilde selv sin Død.

- Nu skumrer det paa Broen der,
og Himlen staar som Blæk . . .
Og hør nu, Mester Færgemand,
du gamle Ulk, ro væk.

Hvad skæver du til Toften hen
og drejer dig paa Sned -
I Byen sker saa mange Ting,
som Færgemænd ej ved.

Saa mange Ting i Lyst og Drøm,
hvor Godtfolk har Logi
Og Søen skvulper tyst og stilt,
naar Drømmen er forbi.

Da du var ung og Kinden glat,
du hopped let paa Taa;
men du blev gammel, Færgemand,
og kan det ej forstaa.

- Og det var Jesper Færgemand,
paa Aarerne han trak;
og det betød saa meget som:
Ti stille med din Snak.
</body>
</poem>

<poem id="soederberg2019073047">
<head>
    <title>Døden</title>
    <firstline>I det kolde Rum, hvor Tællepraasen</firstline>
    <source pages="102-103"/>
    <quality>korrektur1,kilde,side</quality>
</head>
<body>
I det kolde Rum, hvor Tællepraasen
knitrer højt og brænder ned i Stagen,
ligger hun, den døde, der i Sengen
mellem Pjalter, dækket af et Lagen.

Og paa Væggen flakker hendes Skygge
sær fantastisk i den dunkle Stilhed.
- Godt, at hun fik Fred, at der er Dødens
Frelse efter Livets Vold og Vildhed!

Godt, at hun fik Fred, at dette Hjærte,
som har lidt og kæmpet til det sidste,
dette stakkels Hjærte, som har elsket
og fortvivlet, kunde eengang briste!

Godt, at efter Livets Skam og Skændsel,
sorte Nederlag og røde Løgne,
efter alt, hvad vi har drømt og syndet,
er en Død, som lukker vore Øjne!

- I det dunkle Rum, hvor Skyggen flakker,
bøjet ved et Bord, hvor Lyset brænder,
sidder der en Mand med stumme Læber
og med Hovedet i sine Hænder.

Og han stirrer taareløs i Mørket,
tavs og taareløs i Nattens Stilhed . . .
- Godt, at hun fik Fred, at der er Dødens
Frelse efter Livets Vold og Vildhed!
</body>
</poem>

</content>
</section> <!-- III. Rønnerne i Strædet -->

<section>
<head>
    <title>Piben og Pauken</title>
</head>
<content>

<poem id="soederberg2019073048">
<head>
    <title>Trøst</title>
    <firstline>Du græder. - Vildt, fortvivlet bryder</firstline>
    <source pages="107-108"/>
    <quality>korrektur1,kilde,side</quality>
</head>
<body>
Du græder. - Vildt, fortvivlet bryder
frem af dit Bryst den bitre Graad,
som var der for dit stakkels Hjærte
ej mindste Trøst, ej mindste Raad.

Du vil ej se, at Solen flammer
med Glans som før paa Himlens Blaa;
at Skoven dufter, Blomsten spirer,
det kan, det vil du ej forstaa.

Og at jeg, medens <w>du</w> fortvivler,
kan sidde tavs og se derpaa
foruden Klage selv - det kan du
af alt i Verden mindst forstaa.

Hvad skal jeg sige . . . Barn, den Smerte,
som dirrer højlydt i din Røst,
den skælver stum og svulmer lønligt
foruden Taarer i mit Bryst.

Den brænder skjult, som under Asken
den blanke Lue klar og hvid -
Men jeg har været før i Ilden,
og ved, det varer kun en Tid.

Jeg ved, den Dag vil engang komme,
før eller siden, da det sker,
at denne trøstesløse Smerte
og disse Taarer er ej mer.

Da vil du se, at Solen flammer,
at Skoven blomstrer rig og varm . . .
Og andre Sorger, anden Lykke
vil slaa og skælve i din Barm.
</body>
</poem>

<poem id="soederberg2019073049">
<head>
    <title>Kærlighed</title>
    <firstline>Din Hud er hvid som Høstens Himmel</firstline>
    <source pages="109-110"/>
    <quality>korrektur1,kilde,side</quality>
</head>
<body>
Din Hud er hvid som Høstens Himmel,
som Perlesnoren i dit Haar;
og Ordet dør paa dine Læber,
mens ingen Lyd mit Øre naar.

Men dine store, blege Øjne,
der stirrer ængsteligt omkring,
sørgmodige og farveløse,
fortælle mig saa mange Ting.

De sige mig, hvad dine Læber
fortie, skøndt jeg godt det ved:
at han forraader og foragter
dit Favntag og din Kærlighed.

Ham elsker du! - Og jeg er intet,
slet intet for dig, skønt du ved,
at jeg tilbeder og velsigner
som Vaar og Sol din Kærlighed.

Vogt dig! Tiltrods for alle Magter,
trods dine Taarer og dit Savn -
det skal dog ske, naar Timen kommer,
at du skal synke i min Favn.

Trods Verden, trods dig selv, din Elskov,
trods din Foragt, dit Had, din Harm -
eengang fuldbyrdes dog Miraklet,
og du skal skælve i min Arm.

Ja, trods jeg ved, at alt paa Jorden
slaar om tilsidst i Sorg og Ve,
selv denne Kærlighed, som flammer -
naar Timen kommer, skal det ske!
</body>
</poem>

<poem id="soederberg2019073050">
<head>
    <title>Brændoffer</title>
    <firstline>Ja, brænd dem, disse stakkels Breve</firstline>
    <source pages="111-112"/>
    <quality>korrektur1,kilde,side</quality>
</head>
<body>
Ja, brænd dem, disse stakkels Breve,
der altfor smerteligt os minder
bestandig om en Vaar, som visned,
en Elskov, som for altid svinder.

Se denne Skrift - hveranden Sætning
med Udraabstegn er smukt forsiret . . .
Ak, det er vore døde Drømme,
der taler til os fra Papiret -

De Luftkasteller, som vi bygged,
- ja, du især - de underskønne,
dengang, du ved, da vi var endnu
naivt forelskede og grønne.

De stakkels Breve - o, hvor ofte
i hine lykkelige Tider
vort Hjærte skjalv, imens vi stirred
paa disse tæt beskrevne Sider!

Se, hvad jeg finder her: en gulnet,
forpjudsket Rose, som fortæller
vemodigt om en falmet Lykke,
om vore svundne Luftkasteller.

- Kast dem i Ilden, disse Breve,
med deres søde Parfumering,
med deres Suk og ømme Længsler
og syndefulde Bogstavering!
</body>
</poem>

<poem id="soederberg2019073051">
<head>
    <title>Venner</title>
    <firstline>O, Ven, se dog, hvor Lyset bryder skønt</firstline>
    <source pages="113-114"/>
    <quality>korrektur1,kilde,side</quality>
</head>
<body>
O, Ven, se dog, hvor Lyset bryder skønt
og flammer funklende i Glaspokalen -
O denne Sommer, denne gyldne Dag
med alle Farvers Spil i Blomstersalen!

Godt at jeg traf dig, gamle Ven fra før!
Klink med mig, du - en Skaal for vore Minder,
en Skaal for vore Hjærters skønne Drøm,
og en endnu for alle skønne Kvinder!

Een har jeg fæstet mig, een har jeg valgt -
en Hustru, god og elskelig som nogen,
en Viv, der straaler i mit lille Hjem
som dette glade Sollys der i Krogen -

Som møder mig hver Morgen med et Smil,
og i hvis Favn jeg glemmer Dagens Møje;
ej rig, ej fornem - men med Sydens Pragt
og Æventyrets Sollys i sit Øje.

Et Barn, en lille Tøs med guldgult Haar,
en rosenrød og buttet lille Dejlighed,
hun skænkede mig alt, - og en Pendant
jeg haaber paa ved allerførste Lejlighed.

Klink med mig, Ven; thi jeg er ung og glad,
og Livet spiller op til Fest og Gilde -
En Skaal for vore Hjærters skønne Drøm!
- Saa talte han . . . Men jeg sad tavs og stille . . .
</body>
</poem>

<poem id="soederberg2019073052">
<head>
    <title>Kejseren</title>
    <firstline>Kejserens Slot er det pure Krystal</firstline>
    <source pages="115-116"/>
    <quality>korrektur1,kilde,side</quality>
</head>
<body>
Kejserens Slot er det pure Krystal
med fjorten hundrede Taarne -
Kejserens Hest er saa højt paa Straa
og benaadet med Titlen Højbaarne.

Kejserens Kone er ren Alabast,
saa straalende fornem som Solen,
med sekstenknaps Handsker og Stanglorgnet
og Silkesærk under Kjolen.

Og selv er han klædt i en højrød Habit
med Perler i alle Kulører;
han spiser af Guldfad og pimper i Smug
de fineste franske Likører.

Kejseren staar paa det høje Slot
og kigger til Godtfolk i Gaden!
det blaaner dernede med Skorstensrøg
fra alle smaa Huse i Staden:

,,Gud give, jeg var som en lystig Svend,
der Hamren og Høvlen traktered’,
- eller sad som en velagtet Borgermand
med en lille Geschæft i Kvarteret!

Gud give, min Krone, mit Scepter, mit Hof
var hundrede Mile borte -
og saa, at jeg havde et lille Hus
og en rødkindet Viv, som hed Dorthe!

En rødkindet Viv i et Hvergarnsskrud
med Sløjfe og Spænde paa Skoen,
der kaldte mig Basse og kogte min Grød
og dansede med mig i Kroen!

Min Kjole er Purpur, mit Slot af Krystal,
min Kone saa skær som en Lilje -
Gud give, jeg bare var vel herfra
og væk fra den hele Kodilje!''
</body>
</poem>

<poem id="soederberg2019073053">
<head>
    <title>Da jeg var ung -</title>
    <firstline>Da jeg var ung . . . Saa talte han den Gamle</firstline>
    <source pages="117-118"/>
    <quality>korrektur1,kilde,side</quality>
</head>
<body>
Da jeg var ung . . . Saa talte han den Gamle,
hver Aften, naar han bred og selvbehagelig
sad bag en Toddy i sin Krog og dypped
en Næse, hvis Kulør var upaaklagelig.

Ja, det er vist - saa talte han med Salvelse -
ja, Verden gaar tilbage, rent forfærdelig;
ak nej; da jeg var ung . . . Saa greb han Glasset
med Alvorsblik og sukked tungt og smertelig.

Javist, da jeg var ung, da var der mere
Alvor i Folk; og Dyd og gode Sæder
dem respekterte man; da gjaldt det ikke,
som nu, om Fornemhed og fine Klæder.

Da passed man sit Kram; da løb man ikke
og spilled Kispus med Alverdens Tøse,
da var der heller ingen Socialister,
og Folk var meget mere religiøse.

Da var der <w>Mænd</w>, som kendte deres Pligter
og blandede sig ikke ind i andet;
man ævled ikke op om Politiken,
og Øvrigheden lod man styre Landet.

Da var der Kvinder - <w>Kvinder</w>, skal I vide,
som kendte til lidt mer end Teorier -
Ja, hvad jeg vilde sige . . . Altsaa Kvinder,
som - hm - Ja, Død og Pine, <w>sikke Pi’er!</w>
</body>
</poem>

<poem id="soederberg2019073054">
<head>
    <title>Masker</title>
    <firstline>Ih nej, hvor morsomt dog at se Dem</firstline>
    <source pages="119-120"/>
    <quality>korrektur1,kilde,side</quality>
</head>
<body>
Ih nej, hvor morsomt dog at se Dem
engang igen i Byen, Kære -
Ja, det er saamænd længe siden,
desværre, man har haft den Ære!

Og De er frisk og ved Humøret?
Naa Gudskelov, hvor det var dejligt!
Kig indenfor hos os en Dag, naar
det falder selv Dem mest belejligt . . .

- Jeg tænkte: Ak, min Ven, du snakker
fortræffeligt og smører dygtigt
om Munden mig med søde Sager,
og du agerer ganske kløgtigt.

Men jeg har gennemskuet Spillet
og haft i Kikkerten dig længe -
Dit Bæst! du helst af alting ønsked
at se mig kønt i Galgen hænge.

- Og efter disse smukke Tanker,
der vidner højt om en ømfindtlig
men ærlig Karakter, jeg svarte
særdeles høflig og forbindtlig:

Det glæder mig, at De min Ringhed
har endnu venlig i Erindring;
jeg tænkte just en Dag at komme
og haaber ej, jeg faar Forhindring.
</body>
</poem>

<poem id="soederberg2019073055">
<head>
    <title>Roman</title>
    <firstline>Just da han drejed om i Vimmelskaftet</firstline>
    <source pages="121-122"/>
    <quality>korrektur1,kilde,side</quality>
</head>
<body>
Just da han drejed om i Vimmelskaftet,
kom hun imod ham - Gud, hvor hun var dejlig!
Den lille Pakke, som hun bar i Haanden,
gled pludselig paa Gaden helt belejlig.

O Skæbne! Og han bukked sig og tog den
og rakte den til Damen; rødmed, stammed -
en simpel, uopdragen Personage
blev staaende og smilte uforskammet.

Hun nikked og var væk. Og skudt i Hjærtet
i samme Nu, fortumlet, ør og svimmel,
henrykt og melankolsk, stod han og stirred,
hvor hun forsvandt - en Engel i sin Himmel.

Saa vandrede han bort; og dybt i Sjælen
bar han en hemmelig, en sød Erfaring;
om Natten sov han slet; hver halve Time
han drømte om en himmelsk Aabenbaring.

Den næste Dag tilfældigvis de mødtes,
- naturligvis tilfældig, man maa vide;
først blev hun vred, saa saa’ hun ham sletikke,
saa fik han Lov at gaa ved hendes Side -

og lytte til, imedens hun fortalte
og skvaldred op og vaased saa forskrækkelig,
at han, den stakkels Fyr, gik rent fra Snøvsen
og fandt tilsidst, at det var langt tilstrækkeligt

og anbefaled sig og flygted ilsomt
flad som en Pandekage fra den Smukke,
der (hvad ej undrer den, som kender Kønnet)
var kun en ordinair kinesisk Dukke.
</body>
</poem>

<poem id="soederberg2019073056">
<head>
    <title>Fortrolig</title>
    <firstline>Hun læned sig ømt mod hans Skulder</firstline>
    <source pages="123-124"/>
    <quality>korrektur1,kilde,side</quality>
</head>
<body>
Hun læned sig ømt mod hans Skulder
og hvisked undseligt og kærligt:
Du slemme, een Ting vil jeg vide,
men svar mig oprigtigt og ærligt -

Hvorfor dette Smil om din Læbe,
det lønlige Smil, som forraader,
at noget er hændt dig fornylig -?
Han svarte: Du taler i Gaader.

Hun sagde: Du narrer mig ikke,
du slemme; og nu skal du skrifte:
Hvorfor dette Smil, som jeg husker
saa godt fra - fra før vi blev gifte?

Du elsker mig? Sig det, du søde;
som dengang - du ved - da du voved . . .
Ak du - naar jeg tænker tilbage
og mindes, da vi var forloved!

Han tav. Hun betragted ham længe
og smilte: Hvor du er afsky’lig . . .
Saa drømte hun sødt om to Hjærter,
- og han om en Tøs fra fornylig.

- En Dame fra Gaden, et lille,
uartigt, fortryllende Væsen;
rødhaaret, og dum som en Østers,
og med søde, smaa Fregner paa Næsen.
</body>
</poem>

<poem id="soederberg2019073057">
<head>
    <title>O, hvilken Mand!</title>
    <firstline>O, hvilken Mand! Ja, han er stor i Sandhed!</firstline>
    <source pages="125-126"/>
    <quality>korrektur1,kilde,side</quality>
</head>
<body>
O, hvilken Mand! Ja, han er stor i Sandhed!
Betragt ham nøje, se med hvilken Færdighed
han balancerer paa den tynde Line,
der bærer ham med samt hans hele Værdighed!

O, hvilken Mand! Med Lavrbærkransen smykket
stil her hans Buste højt paa Piedestalen -
Nys har jeg læst hans Værk, det ædle, simple,
guddommelig: <w>Grundtræk af Moralen.</w>

Syv Gange har jeg læst det med en Følelse
af dyb Ærbødighed og sød Henrykkelse -
ja, jeg tør sige: med en egen Kildren,
der slog mig som et Tegn paa blid Opbyggelse.

O, hvilket Dybsind, hvilke skønne Tanker,
plus denne Stil, der har mit Hjærte glædet;
og disse kategoriske Sentenser -
nok til at slaa en Okse flad paa Stedet!

O denne Mand, som sidder ved sit Skrivebord
og vejer paa en Guldvægt Aandens Status:
de Lidenskaber, han har set hos andre -
Hvad er mod ham en simpel Riminatus!

Hvad er mod ham den solle Sjæl, som kvidrer
de Sange, han af selve Livet lærte,
og digter af sit stakkels Hjærtes Fylde,
om alle Hjærters viljeløse Smærte!
</body>
</poem>

<poem id="soederberg2019073058">
<head>
    <title>Ak ja!</title>
    <firstline>Jeg er Scheik ul Islam</firstline>
    <source pages="127-128"/>
    <quality>korrektur1,kilde,side</quality>
</head>
<body>
Jeg er Scheik ul Islam,
- Hejsa, skænk i mit Glas -
den allerviseste Vise
og Karnevallets Bajads.

Jeg er den største Kejser
baade i Nord og Syd;
formummet kun jeg vandrer
og bræger af Hjærtens Fryd.

Med vældige Æseløren,
og zebrastribet Haar,
jeg drejer paa Positivet
og sluger Ild og Blaar.

En Karussel jeg løfter
med Mand og Hest paa Arm;
jeg fløjter, og jeg tramper -
en Helvedes Alarm;

Altsammen for at vinde
din Kærlighed, min Tøs -
Thi kasted jeg Kostumet,
ja, da var Pokker løs.

Da klø’de du mig ej mere
bag Øret som nu -
For saadan er de Kvindfolk,
og saadan er <w>du!</w>
</body>
</poem>

<poem id="soederberg2019073059">
<head>
    <title>Maskespil</title>
    <firstline>O Livet Fjællescene, o Maskespil, hvor Døden</firstline>
    <source pages="129-130"/>
    <quality>korrektur1,kilde,side</quality>
</head>
<body>
O Livet Fjællescene, o Maskespil, hvor Døden
svinger Narrebriksen med fyndig Ironi,
imens vi træde op og deklamere i Kostumet,
til Festens Lampe slukkes, og Musikken klapper i -

Hvor Harlekin gør Løjer og ringler med sin Bjælde,
og Helten larmer drabelig i Fred og i Felt -
Jo, jeg kender Spillet; thi jeg selv er, maa du vide,
ak ja! det forstaar sig, baade Harlekin og Helt.

Et Barn, der klynker, klager; en Skvadronør, der vaaser,
en Mand, der frygtløs maaler sit Sværd i Livets Strid;
snart kry og kaad som Pokker, snart atter sort fortvivlet;
nu svømmende i Taarer, nu spottende med Vid.

O Livets Fjællescene, o Maskespil, hvor Døden
trakterer Kontrabassen til Orchestrets Musik,
hvor Harlekinen kaster sin Maske og forsvinder,
og Helten pakker sammen i sidste Øjeblik!

Og disse grønne Skove, som dufte mig i Møde,
og denne Sol, som straaler, og Nattens Stjærnespil -
O, jeg kunde græde og rase vildt i Smærte,
fordi jeg ved, mit Øje skal eengang lukkes til!

Fordi jeg ved, at <w>alt</w>, hvad jeg her har drømt og elsket,
skælvet mod i Længsel og knuget hedt i Favn -
denne lyse Verdens velsignede Skønhed -
<w>alt</w> skal ramle sammen i en rygende Bavn!

O Livets Fjællescene, o Maskespil, hvor Døden
svinger Narrebriksen med fyndig Ironi!
- Men hvem har sagt forresten, at han, den gamle Gøgler,
er Mester for det hele, naar Festen er forbi -?
</body>
</poem>

<poem id="soederberg2019073060">
<head>
    <title>Danmark</title>
    <firstline>I Danmark ligger der Hus ved Hus</firstline>
    <source pages="131-132"/>
    <quality>korrektur1,kilde,side</quality>
</head>
<body>
I Danmark ligger der Hus ved Hus,
vel tusind smaa Huse paa Rad,
med røde Tage og Skorstensrøg,
der dufter af Middagsmad.

Vel tusind smaa Haver med Blomsterbed,
hvor Levkøjer og Asters gror -
Kirketaarne bag Bakkehæld,
og smaabitte Sejl over Fjord.

I Danmark løber der Sti ved Sti
og mødes med Alfarvej;
Lærken synger, og Droslen slaar,
og Gøgen kukker i Maj.

I Danmark suser den grønne Skov,
og skinner den klare Sol -
den skinner paa Herskabets Liberi
og paa luvslidt Fattigmandskjol’.

Jeg elsker alle de Tage paa Rad
og alle de Kaalgaarde smaa,
den susende Skov og den blanke Fjord,
og Solen, som skinner derpaa.

Jeg elsker det Folk, de tusinde Smaa,
som i Danmark bygger og bor -
Fattigmands Rønne ved Alfarvej .
og Fiskerbaaden i Fjord.

- De tusinde Smaa, der stedes i Strid
og vinder kun Fod for Fod -
Spe over dem, der vil Folket tillivs
og kue og knægte dets Mod!
</body>
</poem>

</content>
</section> <!-- Piben og Pauken -->

</workbody>
</kalliopework>

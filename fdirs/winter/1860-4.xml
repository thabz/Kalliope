<?xml version="1.0" encoding="UTF-8"?>
<!DOCTYPE kalliopework SYSTEM "../../data/kalliopework.dtd">
<kalliopework id="1860-4" author="winter" status="complete" type="poetry" parent="1860">
<workhead>
    <title>Samlede Digtninger</title>
    <subtitle>
        <line>Fjerde Bind. Romanzer og Ballader</line>
    </subtitle>
    <linktitle>Samlede Digtninger, 4. Bind</linktitle>
    <toctitle>Fjerde Bind. Romanzer og Ballader</toctitle>
    <breadcrumbtitle>Bd. 4</breadcrumbtitle>
    <year>1860</year>
    <notes>
        <note>Teksten følger Christian Winther: <i>Samlede Digtninger</i>, bd. 4, C.A. Reitzels Forlag, Kbh., 1860.</note>
    </notes>
    <pictures>
        <picture src="1860-4-p1.jpg">Titelbladet til <i>Samlede Digtninger, Fjerde Bind</i> (1860) lyder ,,Christian Winthers / Samlede Digtninger. // Fjerde Bind. / Romanzer og Ballader. // Kjøbenhavn. / C. A. Reitzels Forlag. / 1860.''</picture>
    </pictures>
    <source facsimile="4135818378_color" facsimile-pages-num="554" facsimile-pages-offset="304">Christian Winther: <i>Samlede Digtninger</i>, bd. 4, C.A. Reitzels Forlag, Kbh., 1860.</source>
</workhead>
<workbody>

<poem id="winther2018090601" variant="winter1999070513">
<head>
   <title>Jeg elskte Fogdens Datter</title>
   <firstline>Jeg elskte Fogdens Datter</firstline>
   <source pages="1-2"/>
   <quality>korrektur1,korrektur2,kilde,side</quality>
</head>
<body>
Jeg elskte Fogdens Datter,
Hun var mit Hjertes Lyst,
Paa mit Ansigt boede Latter,
Og Freden i mit Bryst.

Da kom en fremmed Herre,
Som min gamle Fader slog;
Han gjorde det end værre,
Min Kjærest fra mig tog.

Det var en grusom Smerte,
Dog qvalte jeg min Graad,
Dybt sad udi mit Hjerte
Den bittre Smertens Braad.

Ret som den vilde Jæger
Jeg søgte Skovens Nat,
Der hvor i Kløftens Bæger
Sig sænker Strømmen brat.

Der mødte jeg min Fiende,
Ham, som min Kjærest tog,
Og som min gamle, blinde
Og syge Fader slog.

Han paa den ene Side
Ved steile Afgrund stod,
Og mellem os den stride,
Den vrede Fjeldets Flod.

Da trued ham min Næve,
Jeg viiste ham min Flint,
Da saae jeg ham at bæve,
Og tumle ned fra Klint.

Jeg dræbde ham jo ikke!
Det var hans egen Synd,
Der lod ham Døden drikke
I Strømmens dybe Dynd.

Nu er jeg lystig atter,
Men det er Satan til Lyst,
Naar paa Fjæset staaer Latter,
Men Helved i mit Bryst.
</body>
</poem>

<poem id="winther2018090602" variant="winther2018080809">
<head>
   <title>Sangeren søger sin Elskte</title>
   <firstline>Sommerdagen er saa varm</firstline>
   <source pages="3-5"/>
   <quality>korrektur1,korrektur2,kilde,side</quality>
</head>
<body>
   Sommerdagen er saa varm,
   Skoven kjøligt vifter,
   Jeg med Cithren i min Arm
   Foden langsomt skifter;
   Her blandt disse høie Straae,
   I de milde Vinde,
   Vil jeg Tanken lade gaae
Alt til min Sjæls Veninde.

   Ak! da du forlod mig brat,
   Mørk og tom blev Tiden;
   Gjennem Bjerg og Dal og Krat
   Har jeg søgt dig siden.
   Ingen Klippe var for steil,
   Elskov har mig baaren;
   At jeg altid end tog Feil,
Det mindes jeg ved Taaren.

   Og jeg søgte dig, mit Savn!
   Ved hvert Klosters Døre;
   Mangen Fremmed fik dit Navn,
   Søde Navn at høre:
   Og paa Troubadourens Viis
   I de Herresale
   Maatte jeg jo til din Priis
Med Dig og Elskov prale.

   Og jeg sang et evigt Qvad
   Om dit Øies Pile,
   Naar i Granedal jeg sad
   Ved Kulsviermile.
   Men naar Søvnens bløde Haand
   Gjorde tyst derinde,
   Hvidsked Drømmen til min Aand
,,Engang du dog skal finde.''

   Hisset, hvor i snevre Dal
   Veien sig mon bøie,
   Hæver sig en Cathedral
   Med sit Spiir det høie.
   Røde Tage ligge tyst
   Om den mørke Kjæmpe;
   Anelsen udi mit Bryst,
Den kan jeg ikke dæmpe.

   Rask jeg gaaer i Gaden ind,
   Øiet faaer ei Hvile,
   Og bag en Boutiks Gardin
   Seer jeg hende smile;
   Ind jeg styrter: ,,Søde Brud!''
   ,,Kunde du mig glemme?''
   Men hun træder fremmed ud:
,,<w>Min Mand er ikke hjemme.</w>''
</body>
</poem>

<poem id="winther2018090603" variant="winter1999070514">
<head>
   <title>Ridder Kalv</title>
   <firstline>Kong Wolmer stod i Halle</firstline>
   <source pages="6-10"/>
   <quality>korrektur1,korrektur2,kilde,side</quality>
</head>
<body>
Kong <i>Wolmer</i> stod i Halle,
Og deelte Borg og Land
Til sine Hovmænd alle,
Det bedste som han kan.
Heel naadigt Drotten bøier
Sit Hoved aldenstund,
Mens Skjelmeri og Løier
Ret spiller om hans Mund.

Han gav dem hver et Stykke,
Og lagde Skjemt dertil;
De priste deres Lykke,
Og takked ham med Smiil.
Den nordre Stump af Landet
Han gav til <i>Eske Brok</i>,
Han sagde: ,,Kryb i Sandet,
Da har du Huusly nok.''

,,Hvor <i>Ræv</i> og <i>Ulv</i> skal bygge,
Der trives sjelden <w>Gaas</w>,
Og derfor skal I rykke
Hver i sin egen Baas.
Men liden <i>Morten Due</i>,
Flyv kjønt til <i>Aalholm</i> op.
Sid der paa grønne Tue,
Og byg i Bøgens Top!

Hvor skal vi <i>Galten</i> sætte?
I <i>Krogen</i> kan han boe!
I hedder <i>Høg</i> med Rette,
I har saa hvas en Klo;
Søhanerne I gribe
Ud fra det sikkre Næs! -
Til <i>Kalv</i> jeg giver <i>Ribe</i>,
Der kan han gaae paa Græs.''

Men Ridder <i>Kalv</i> blev arrig,
Han smadsked med sin Mund:
,,Den Mundfuld den var karrig,
Guds Død! er jeg en Hund?''
Han daskede paa Sværdet,
Som slingred ved hans Laar:
,,Jeg springer over Gjerdet,
Og til de Tydske gaaer!''

Han svang sig paa sin Fole,
Og lod til Holsteen staae,
Den hele Rideskole
Maa Horset gjennemgaee.
Der meldte sig den Gjæve
I Vredens vilde Ruus:
,,Hvad synes I, Hr. Greve!
Om mig og Riberhuus?''

Grev <i>Gerhard</i> fra sit Sæde
Sig reiste da paa Stand,
Han tog med Hjertens Glæde
Imod den danske Mand;
Han gav ham tvende Slotte,
Dertil det røde Guld,
Saa Ridderen vel maatte
Ham vorde troe og huld.

Men Vreden svandt, og Anger
Tog Huus udi hans Bryst,
Hans Falk og Hest og Sanger
Var ham ei meer til Lyst.
Med Rynker over Panden
Han sidder taus og tør,
Det Randersøl i Kanden,
Det glider ei som før.

Kong <i>Wolmer</i> sad i Halle,
En Qvæld paa Koldinghuus
Med sine Hovmænd alle,
Og tømte gyldne Kruus,
Da skraaler høit Drabanten,
Som foran Salen staaer:
,,Nu kommer saa min Sandten
Hr. Ridder <i>Kalv</i> i Gaard.''

Ind traadte han i Salen
Med hjerteknuste Blik;
Heel dirrende var Talen,
Meer krøb han, end han gik;
Han neied sig med Smerte,
Og kyssed Kongens Slæb,
Han var saa flau om Hjerte,
Og han var bleg om Næb.

,,Hr. Konge! vær mig naadig!
Min Daad den var jo fræk,
Og jeg var altfor graadig,
Derfor løb jeg jo væk;
Men jeg har ikke sovet
I Holsteen, skal I see,
Jeg bringer næst mit Hoved,
Jer stolte Slotte tre.''

Sit Ansigt Drotten bøier,
Og tier aldenstund,
Mens Skjelmeri og Løier
Sig kruser om hans Mund.
Han rakte Fredspokalen
Ham med sin egen Haand;
Saa treen han frem i Salen,
Og trak paa Smilebaand.

,,Og hør, I Hovmænd kjære!
Hvad jeg nu sige vil;
Den <i>Kalv</i> er, paa min Ære!
Dog værd at lægge til.
Som Kalv han løb fra Baasen,
Men som en mægtig Ko
Han hjemad satte Kaasen
Med stærke Kalve to.''
</body>
</poem>

<poem id="winther2018090604" variant="winther2018080810">
<head>
   <title>Kongen og Skipperen</title>
   <firstline>Hvor Fjeldets Graner lude</firstline>
   <source pages="11-19"/>
   <quality>korrektur1,korrektur2,kilde,side</quality>
</head>
<body>
Hvor Fjeldets Graner lude
Ned mod Hardangerfjord,
Der vugger sig en Skude,
Og knager med sit Roer;
Som Kjøbmandsskilt der vaier
Paa Stang et prægtigt Skind,
Hvori de Store pleier
I Nord at svøbes ind.

Den unge Skipper sætter 
Tungsindig Haand paa Kind,
Knap Øiet op han letter
At see til Byen ind;
Med Hatten paa sit Øre
Og Haanden i sin Barm
Han sorrigfuld mon høre
Paa Byens muntre Larm.

Da vækker ham en Stemme
Af Længselsdrømmens Magt:
,,Hvor har du, Skipper! hjemme?
Og hvad er vel din Fragt?
Du ligger her alt længe,
Og har ei solgt din Last?
De norske Herrers Penge
Maae sidde grumme fast!''

Den Skipper sprang paa Stranden
Med Hatten i sin Haand;
Men Ærefrygt for Manden
Fast bandt hans Tungebaand. 
Ham stod paa Panden præget
Et stolt og mægtigt Sind,
Skjøndt al hans Pragt var Skjæget
Af Sølv omkring hans Kind.

,,Hvor Hekla stolt sig løfter
Mod Odins høie Sal,
Og hvor i Bugten snøfter
Den drabelige Hval;
Hvor Maagehæren dukker
Det sølverblanke Bryst,
Mens hule Brænding sukker
Omkring den steile Kyst;

Paa Island stod min Vugge,
Og der jeg voxte op;
Der leged med sin Dukke
Saa fiin en Lilieknop;
Men da den blev en Lilie,
Og Dukken var itu,
Da bøied Freias Villie
Til mig den Favres Hu.

Lad Skaptaajøkul prale
Med solbestraalte Snee,
Jeg kjender Høi og Dale,
Hvor der var meer at see;
Lad Heklas Flammer true,
Det er saa grum en Ild;
Jeg veed en anden Lue,
Saa stærk, - men dog saa mild! -

I disse blide Flammer
Et trofast Hjerte slaaer,
Og i hvert Hjertekammer,
Jeg veed, mit Billed staaer.
Ung <w>Astrid</w> er min Glæde,
Saa let som Slettens Raa!
Stolt kan hun Væven træde,
Og Harpen kan hun slaae.

Men — Ørnen har sin Rede,
Sølvkilden er dens Kruus,
Dens Vildbrad gaaer paa Hede,
Og jeg — har knap et Huus!
Og derfor frygted længe
Jeg hendes Faders Trods;
Thi han har mange Penge!
Han har saa meget Gods!

Som Fjord af Sildestimen
Af Sølv er Kisten fuld,
Saa blank som Nordlysstrimen
Er alt hans røde Guld;
Hans Hjorder hvidne Marken,
Og Havet bær hans Seil;
Guldfisken gaaer i Parken,
Og Huset er af Tegl.

Han sad just i sin Stue
Ved Kruus og Davrebord,
Da jeg af Elskovslue
Fremsøgte mine Ord.
Dog var han from, den Gamle,
Han bad mig sidde ned,
Og da han saae mig famle,
Hjalp han mig selv paa Gled:''

,,Til <w>Astrid</w> vil du beile?
,,Det har vel megen Hast?
,,Først maa du Skuden seile,
,,Og sælge mig en Last;
,,Men har du solgt med Ære,
,,Og bragt mig gyldne Tut,
,,Skal hun din Hustru være;
,,Men ikke før, min Gut!''

,,Jeg foer som Skyens Glente 
Ad Havets vaade Vei;
Men <w>Astrid</w> faaer nok vente,
Thi <w>Hjalmar</w> kommer ei!
Nu længes hun ved Rokken,
Og spørger Veir og Vind,
Og seer paa Karvestokken
Med Taarer paa sin Kind.

Her har jeg ligget længe,
Og har ei solgt min Last;
De norske Herrers Penge
Maae sidde grumme fast;
Og Freias Barm er isnet
Ret som en Vintersky;
Thi alt mit Haab er visnet,
Hun gav det intet Ly!''

Det sukked han saa saare,
Og bandt sit Hattebaand,
Og tørrede sin Taare
Med Bagen af sin Haand;
Men Gubben, skjøndt han sendte
Ham et alvorligt Blik,
Med Trøst hans Mod optændte
Dog venligt, før han gik.

,,Skjæld ei de høie Guder,
De raade altid godt!
Kuns ufrie Mand bebuder
Ved Taarer sig og Spot.
Bliv her indtil i Morgen!
Tidt kommer Lykken brat,
Og ender freidigt Sorgen,
Som Dag den skumle Nat!''

Alt dybt bag Vestens Bølge
Sig fjæled Natten sort,
Og hendes Stjernefølge
Jog Odins Øie bort;
Da spidsed <w>Hjalmar</w> Øre;
Til Ludurhornets Klang
Sødt Fløiten lod sig høre,
Saa Dal og Fjelde sang.

En Sværm til Havnen iler
Af Fruer og af Mænd,
Huldt Jomfrukinden smiler,
Og strunk er hver en Svend.
Den stolte Skare kneiser, -
Men som et Spiir paa Slot
Frem udi Flokken reiser
Sit Hoved Norges Drot.

Ned ad hans Skuldre glider
Et kostbart Purpurskrud,
Paa Silkekoften skrider
Den norske Løve prud;
Den røde Krone hviler
Omkring hans tunge Hjelm,
Saa listeligt han smiler
I Skjæg, den gamle Skjelm.

Han hæver lydt sin Stemme
Med al sin Manddomsmagt:
,,Hvor har du, Skipper, hjemme?
Og hvad er vel Din Fragt?
Du ligger her alt længe,
Og har ei solgt Din Last,
De norske Herrers Penge
Maae sidde grumme fast!''

Med Undren da sit Øie
Paa Drotten <w>Hjalmar</w> slaaer:
Normannakongen høie
Er Gubben fra i Gaar!
Af Fryd hans Hjerte hæves,
Han hilser ham med Tugt,
Og prøver, men forgjæves,
At sige noget Smukt.

,,En Kaabe gad jeg bære
Af dine Graaværkskind,
Den kan mit Skilt jo være,
Jeg har et fredsomt Sind;
Spring ned i din Kahytte,
Og rør kun flink din Krop!
Nu vil vi Kaaber bytte,
Det gaaer vel lige op?''

Ung Hjalmar sprang paa Trappe,
Og iled op med Hast;
Han bar en Graafels Kappe
Med udsyet Bram og Qvast.
Den var just af de ægte
Med langstrakt Kongeslæb,
Ved Kraven var en Hægte
Af gyldne Ørnenæb.

Fra Drottens Skuldre svære
Ned Purpurfloden svandt;
Og Hjalmar hiin med Ære
Omkring den Herre bandt.
Men da den staalgraae Kappe
Han priiste høit med Ord,
Hvor blev de Hovmænd rappe!
De fulgte strax hans Spor.

Heel mangen Bjørn begjærte
At tee sig fromt i Sind,
Og mangt et Ulvehjerte
Slog bag et Lammeskind;
Den fine Jomfruhage
Krøb i den bløde Uld;
Snart var ei meer tilbage,
Og Hjalmar> — fik sit Guld.

Men da han næste Morgen
Vandt op sit hvide Seil,
Med Hjertet løst af Sorgen
Han skreeg fra Skudens Speil:
,,Hver trofast Svend og Pige
Og hver en Handelshavn
Velsignet bør udsige
Kong <w>Harald Graafels</w> Navn!''
</body>
</poem>

<poem id="winther2018090605" variant="winter1999070607">
<head>
   <title>Matrosen</title>
   <firstline>Ved Toldboden steeg en Matros i Land</firstline>
   <quality>korrektur1,korrektur2,kilde,side</quality>
   <source pages="20-22"/>
</head>
<body>
Ved Toldboden steeg en Matros i Land,
Hans Haar de vare saa hvide,
Han havde ei seet sin Fædrestrand
I mange Herrens Tide.

Han havde ei seet, at Byen faldt
For engelske Blus og Brande,
Ham Skjæbnen havde fra Hjemmet kaldt
Langt bort til fremmede Lande.

Der stod han da med Haanden i Barm,
Og Øiet saa mørkt i Vrede,
Og stirrede med vemodig Harm
Paa den tomme Svanerede.

Da tørrer han sig om Skjæget brat,
Mens Taaren paa Kinden brænder,
Han knuger den gamle, begede Hat
Imellem de sittrende Hænder.

,,Hvor er I henne, store og smaa,
I Havets stærke Svaner?
Som smykkede her i Dammen laae
Med Dannebrogs røde Faner?

Søger I end den gamle Færd
Paa fjerne fjendtlige Kyster?
Viser I Fienden, hvor stolt I bær
De egeplankede Bryster?

Nei! - I har glemt den gamle Sang,
De danske jublende Toner,
Nu stemmer I op den Seiersklang,
Der tordner fra Brittens Kanoner.

Vel har jeg tømt saa mangen Skaal,
Men ingen beesk, som den sidste,
Den var iskjenket til bredfuldt Maal,
Nu vil mit Hjerte briste!

Naar snart, Kammerater! mit gamle Skrog
Jeg i sidste Havn skal fortøie,
I svøbe en Flig af Dannebrog
Omkring min snevre Køie.

Det gjør saa godt for Vee og Værk,
Det Svøb bør man vel hædre,
Selv Jomfru Marias Silkesærk
Ei Smerten kan dulme bedre.

Naar da den store Baadsmandsmat
Paa Dækket kalder de Døde,
Da skal jeg ogsaa være parat
Til Mønstring hisset at møde.

Og Chefen selv, kan I troe mig, Børn!
Mig beder frem for sig træde:
,,Naa er du der, din gamle Ørn!
,,Gak ind til din Herres Glæde!''

Saa faaer jeg Lov at gaae agter ud,
Til Chefens Kahyt, den høie,
Der møder jeg Vessel, Juul og Rud,
Og <w>Ham</w> med det ene Øie.'' -

Saa talte han, og lagde sig træt, -
De troede, han faldt i Tanker;
Da var han død, - hans Død var let,
Hans Hoved laae paa et Anker.
</body>
</poem>

<poem id="winther2018090606" variant="winter1999070608">
<head>
   <title>Elskovsseglet</title>
   <firstline>Hvi taler sig den Ridder træt</firstline>
   <source pages="23-30"/>
   <quality>korrektur1,korrektur2,kilde,side</quality>
</head>
<body>
Hvi taler sig den Ridder træt,
Og fægter med sin Fjerbaret,
Med Øiet fuldt af Taarer?
Hvad er det for en Troldom vel,
Som saa hans Kraft bedaarer?
Ned kaster han sig som en Træl
Paa Marmorflisens Aarer!

Hvad mener hun, den Frøken fiin,
Som for ham staaer i hviden Liin,
I Fløil og Gyldenstykke?
Om Nakkens steile Sneeskred slaaer
En Krands af Lokker tykke,
Et Smiil om røde Læber staaer,
Om Mundens Perlesmykke.

,,Du tænker vel, din Tales Magt
Mit Hjerte har i Lænker lagt?
Hør først, hvad jeg vil byde!
Eet Aar din Elskov være <w>stum!</w>
Ei mindste Ord tør lyde;
Og synes dig min Lov for grum, -
Saa kan du den jo bryde!

Eet Aar du tavs betænke skal,
Hvad du har talt i denne Sal
Om Amors Piil og Kerte;
Kuns Øiekast tør bringe Bud
Om Glæde og om Smerte;
Og vil du tale til din Gud,
Han hører nok dit Hjerte.

Du trofast er i Sind og Hu,
Men Tungen er saa svag; - for nu
Dens Svaghed ei at friste,
Et Segl jeg fæster paa din Mund,
Ak, lad det ikke briste!
Thi er du stærk til Prøvens Stund,
Det bliver ei det sidste!''

Da bøier hun sig smidig, rank,
Saa ned om Begges Kinder sank
Et Telt af Lokker bløde;
Som vilde de ret holde Vagt
Ved Mundens Elskovsmøde; -
Og strax ved Kyssets Tryllemagt
Hans Tunges Liv uddøde.

Han reiser sig med sorgfuld Aand,
Farvel han vinker med sin Haand,
Han tør et Ord ei vove;
Sin Hest han lader sadle brat,
Thi gjennem Dal og Skove
Som Graven taus end samme Nat
Han ride vil til Hove.

Før talte han som trofast Ven
Til Gangeren, og klapped den
Paa Hals og strøg dens Manke;
Nu sad han taus, de matte Blik
Han lod mod Himlen vanke;
Thi til den stolte Frøken gik
Enhver hans Hjertes Tanke.

Den skumle Aand, som kuns er glad,
Naar den kan skille Hjerter ad,
Ham rænkefuld omsvæver;
Fra hver en smigrende Gestalt
Til ham sin Røst den hæver,
Gjør snilde Spørgsmaal overalt,
Og listig Svar udkræver.

Rundt Fristeren omringer ham:
Fra Maanens gyldenrøde Kam,
Fra Aftnens Purpurbræmme,
Fra Borgen med sit røde Tegl,
Der luunt i Skovens Gjemme
Sit Ansigt seer i Søens Speil,
Ham lokked mangen Stemme.

Hver Rose med sin søde Lugt,
Hvert Træ med Løv og gylden Frugt,
Hver Bæk i grønne Dale,
Hver Stjerne i den blanke Trop,
Som staaer i Himlens Sale,
Hver Nattergal i Lindens Top
Ham fristede til Tale.

Der staaer et Huus bag Stadens Vold,
Det pranger med hans Ridderskjold,
Med Taarn og Marmortinder;
Men mat og stum i Slottets Hal
Hans Tyende ham finder;
De komme kun ved Klokkens Kald
Med Graad paa blege Kinder.

Selv Kongen sender naadig ud
I alt sit Land et Herrebud, -
Han holdt ham høit i Ære;
,,Hvo, som den stumme Ridders Mund
For Tungebaand kan skjære,
Til Løn skal faae, hvad Hjertet kun
Kan ønske og begjære!''

Frem staaer de røde Lægers Flok
Saa travlt, med stærke Urter nok
De vil hans Tunge qvæge;
Vel mægte de en grusom Sot
Paa Flugten at bevæge,
Men endnu er den Urt ei groet,
Som Elskovs Qval kan læge.

Og Præsterne, den sorte Hær,
De træde nu hans Leie nær
Med Lys og Vand og Bønner;
Vel mægte de at mane ud
De fule Mørkets Sønner,
Men kuns med Spot hiin lille Gud
Den hele Skare lønner.

Det Folk, som lever Dag og Nat
Af mystisk Kunst i Skov og Krat,
Man til hans Leie kalder;
De stimle til med listigt Blik
Af hvert et Kjøn, hver Alder,
Men deres Kløgt ei holder Stik,
Thi Stumheds Segl ei falder.

Da melder sig en gammel Moer,
En Signekone, som med Ord
Og sære Tegn helbreder;
Hun ved en Stok, i Pjalter svøbt,
Den matte Fod veileder;
Men hendes Raad var dyrekjøbt, -
Hans Haand hun sig udbeder.

,,Min Isse bærer hundred Aar,
Men hvis jeg Ungersvenden faaer,
Min Vaar vil atter grønnes;
Saa hvidsked mig min Skjebnes Røst,
Og derfor kan det skjønnes,
At, skal mit Raad ham bringe Trøst,
Med Guld det kan ei lønnes.''

Hun træder langsomt til ham ind,
Mens Vennerne med ængstligt Sind
Sig om hans Leie flokker;
Hun standser tankefuld og tyst,
Saa sagte til ham rokker,
Hun lægger Haanden paa hans Bryst,
Og stryger bort hans Lokker.

Hun bøier over ham sig hen,
Og siger: ,,tal, du Ungersvend!''
Og kysser ham paa Munden;
Da - ved den Gamles Øiekast, -
Var flux hans Qval forsvunden,
Thi Elskovsseglets Lænke brast,
Som holdt hans Tunge bunden.

Bort kasted hun den sorte Dragt,
Og stolt hun stod i Skjønheds Pragt
Med Øiets Tvillingfakkel;
Han førte glad sin unge Brud
Til Herrens Tabernakel,
Og priste henrykt der sin Gud
Og Kjærligheds Mirakel.
</body>
</poem>

<poem id="winther2018090607" variant="winter2018081813">
<head>
    <title>Den hellige Jomfrues Hævn</title>
    <firstline>Aftensolens Straaler smile</firstline>
    <source pages="31-40"/>
    <quality>korrektur1,korrektur2,kilde,side</quality>
</head>
<body>
,,Aftensolens Straaler smile,
Lad nu Hornets Toner hvile!
Sæt i Ro kun Jagtens Spyd!
Hisset Borgens Tinder blinke,
Til Banket de lystigt vinke,
Og til Dandsens muntre Fryd!''
Kongen talte; - Jægerskaren
Svinger ind paa Slottets Plads,
Og paa Vogne følge Haren,
Hjorten og den vilde Bas.

Slottet kneised strunkt med Vælde,
Ungdomsstærkt, skjøndt graat af Ælde,
Mellem Mark og Skov og Strand;
Kobberspire, himmelhøie.
Billedstøtter, gyldne Fløie
Speiled sig i salten Vand;
Thi, hvor tvende Bugter strække
Ud i Hav det steile Næs,
Stod der som paa Fløielsdække,
Virket af det friske Græs.

Hestevrinsken, Pidskeknalden,
Hundeglam og Herrers Kalden
Blander sig med Hornets Gjald;
Kjøgemestre ilsomt drage
Op og ned, frem og tilbage
I den høie Riddersal;
Rosenkind og fyrigt Øie
Smiler fra hver Vindveskarm,
Saa bag mangen Jægertrøie
Hæver sig en kjærlig Barm.

Een er taus i denne Vrimmel
Glad han speider hist sin Himmel,
Ændser ei den vilde Lyd,
Thi til tvende Stjerner blanke
Sender han en Elskovstanke,
Støttet til sit lange Spyd;
Medens andre Herrer stande
Samlede i mindre Chor,
Løfte kjækt den stolte Pande,
Mønstre Borgens Blomsterflor.

,,Danske Ridder! seer du Hende?''
- ,,Ak ja! hun er let at kjende,
Det er jo den lille Skalk,
Som hos Dronningen er Terne,
Sød hun er som Mandelkjerne,
Sky dog som den vilde Falk;
Hvis din Hu til hende stander
Troer jeg vist, du styrer feil,
Du paa denne Klippe strander,
Eller stryge maa dit Seil.

Smuk er du, min velske Herre,
Seierstolt, - men her, desværrre!
Er din Snildhed nok for seen;
Hun er sindig, du er flygtig .
Du er snedig, hun er kløgtig,
Du er fyrig, - hun er reen!'' -
,,Ei! hvor syndigt du kan male!''
Loe den velske Ridders Mund,
,,Men du skal din Spot betale
Dyrt mig næste Morgenstund.

See, der staaer hun, fyldig Armen
Støtter sig paa Marmorkarmen,
Hæftigt bølger Barmens Hav;
Skulde dette sorte Øie,
Disse brede Liliehøie
Gjemme Kjærlighedens Grav?
Blikkets Straale fast er stillet
Paa en Plet i denne Gaard;
Men vist intet Helgenbilled
Dette Andagtsoffer faaer.

Over Kjældervindvets Bue
Staaer et Billed af vor Frue,
Ovenfor den Skjønne boer;
Frelseren Armen svæver,
Og den Høire blidt det hæver
Signende den gandske Jord;
Naar jeg da mig ind vil snige,
Bliver det, - den Sag er klar, -
Mig en naadig Himmelstige,
Som for Tusinde det var.

Løft paa denne gyldne Kjede!
Otte Gange om mit brede
Bryst den snoer sig som en Orm:
Den er din, hvis jeg i Morgen
Ei kan sige: nu er Borgen
Min, og taget dog ved Storm!
Er der nogen Eva fundet,
Som paa Æblet kasted Vrag?
Dristigt vovet, halv er vundet,
Morgengraa gier Solskinsdag!''

Rask de iler op i Salen;
Men af Junkrens frække Pralen
Ingen Tøddel faldt til Jord;
Thi en Beilers fine Øre
Selv i Storm og Brag kan høre
Hvert hans Elskov farligt Ord;
Det var Ham, der stod og hældte
Sig til Spydet rolig, fast,
Det var ham, hvis Hjerte gjældte
Pigens ømme Øiekast.

Skjøndt et Skud af ædel Stamme
Hjælper slet ham Sliddets Flamme,
Knyttet Haand og rynket Bryn;
Over Pandens høie Buer
Vredens Sky forgjæves truer,
Ei den vorde tør til Lyn;
Han, som Svend, maa holde Bøilen,
Naar hans Drot vil drage ud,
Strigle Hesten, pudse Tøilen,
Han maa ride Herrebud.

O! hvi tør jeg ei med Landsen
Tugte ham i Vaabendandsen, -
Hvidsked Harmen i hans Bryst,
- Skjøndt jeg ofte uforfærdet
Drabeligt har svunget Sværdet
I den hede Kampens Dyst?
Styr dig da, min vrede Villie!
Jeg vil holde Vagt i Nat,
Vogte dig, min rene Lilie!
Skjerme dig, min dyre Skat!

Men et hurtigt Bud ham kalder
,,Inden Natteduggen falder
Maa du sidde rank tilhest,
Over Land du skal dig skynde
Fem Baroner at forkynde,
Kongen byder dem til Gjæst!''
Stum han nikker, bort han haster,
Og skjøndt han ei Frelse veed,
Først fortvivlet han sig kaster
For Madonnas Fødder ned.

,,O! Guds Moder! skyt din Navne,
Kjærligt dine Arme savne
Denne Nat min søde Brud!
En uplettet Reenhedsstjerne
Lys for hende fra den fjerne
Himmel, hvor du boer hos Gud!
Ei du lader Lilien segne,
Knækket af en grusom Fod,
Ei du lader Rosen blegne, -
Mægtig er du, from og god.''

Alle Lamper vare slukte,
Alle trætte Øine lukte,
Hele Borgen død og tyst;
See, da aabnes Dørens Fløie,
Og med dunkelbrune Øie,
Blomster paa sit Haar og Bryst,
Træder ud den skjønne Pige,
Offrer sine Blomster smaa,
Knæler ned, og lader stige
Øiets Stjerne mod det Blaae.

,,O, Guds Moder! du, min Navne,
Trygt jeg dine Knæ tør favne,
Kysse ydmygt Kjolens Bræm;
Lad i denne Nat, som stedse,
Himlens stærke Englekredse
Holde Vagt omkring mit Hjem!
Aldrig mig din Trøst du røve,
Vogt mit Hjerte, styrk min Fod,
Aldrig vil jeg dig bedrøve,
Jeg vil være from og god!''

Langsomt atter ind hun træder;
Natten sine Taarer græder
Over tavse Skov og Land;
Ned fra Taarnets Vindeltrappe,
Tæt indhyllet i sin Kappe,
Sniger sig den velske Mand;
Listende foran det høie
Billed maaler let og snart
Hans forvovne, frække Øie
Sindig lumsk den steile Fart.

,,Nu, Madonna! kan du gavne!
Jeg forelsket dig vil favne
Stigende med henrykt Sands
Op til Vindvet, hvor den Skjønne
Ømt bag Nattens Slør vil lønne
Kjækhed med sin Jomfrukrands;
Du til Himlen trygt mig bære,
Vær saa naadig, from og god!
Jeg betroer dig her min Ære,
Salighed og Liv og Blod.''

Op ad Muren han sig klynger,
Smidigt Benene han slynger
Om Madonnas Liv, og alt
Han vil dristigt hæve Armen
For at gribe Vindveskarmen,
Da han gled, - men ei han faldt;
Kjeden, som hans Skuldre smykked,
Snoer sig, stærk som Hampereb,
Om Madonnas Arm, og Rykket
Føltes som et kraftigt Greb.

Voldsomt Gyldenlænken krænger
Sig om Nakken, og han hænger
Frit paa Støttens strenge Haand;
Al sin sidste Kraft han samler,
Men forgjæves Foden famler
Efter Hjælp; det stærke Baand
Ubarmhjertigt Løkken snører
Om hans Hals; da synker ned
Dødens Haand, og ham tilslører
Nattehimlens Herlighed. -

Og da Svenden kom tilbage,
Vendtes snart til Fryd hans Klage,
Herligt smykket blev hans Liv;
Lønnen for hans tappre Fore
Blev den gyldne Ridderspore,
Og den skjønne Mø hans Viv.
Borgen sank; dens Spor ei findes,
Bonden pløier Bakken jævn,
Kun ved Harpen Sagnet mindes
Om Vorfrues strenge Hævn.
</body>
</poem>

<poem id="winther2018090608" variant="winterandrea0">
<head>
    <title>Flugten til Amerika</title>
    <firstline>Dengang da jeg var en lille Een</firstline>
    <source pages="41-45"/>
    <quality>korrektur1,korrektur2,kilde,side</quality>
</head>
<body>
Dengang da jeg var en lille Een,
Og havde begyndt min Skole,
Og havde faaet Støvler paa begge Been,
Og kastet min Blouse-Kjole;

Da var jeg ikke saa from som nu,
Da havde jeg Been i Panden,
Mit Blod var hedt, og ilter min Hu,
Jeg forstod mig kun lidt paa Forstanden.

En Middagstid mellem tolv og Eet
Engang var jeg rigtig i Vinden;
Med Næven knyttet og Hjertet hedt
Jeg stod, og med Taarer paa Kinden.

I Skolen jeg havde faaet et Nul
For de første Declinationer,
Mama havde skændt for et lille Hul
Paa de Casimirs Permissioner.

Og Bagerens Rikke, som før var saa sød,
Hun stod nu og lo ved Porten;
Hun havde mig lovet et Hjerte-Brød,
Det, saae jeg, hun gav til Morten.

,,Nej'', tænkte jeg da, ,,det er for galt!
Langt meer, end jeg kan udholde; -
Det skal de Alle faa dyrt betalt,
Som mig denne Tort forvolde.

Nu flygter jeg bort til Amerika!
Og naar man saa er forlegen,
Hvor atter man faaer en Peter fra, -
Ja - saa er Peter af Veien.''

Forbauset min yngre Broder, Emil,
Gav Slip paa Pidsk og paa Slæde,
Paa Ansigtet stod et usikkert Smil
Omtrent mellem Lee og græde.

,,Ja, hør du, Emil! du skal gaae med.
Som Brødre vi bør holde sammen;
Her er ei længer vort blivende Sted,
Hist finde vi Trøst og Gammen.''<note>Gammen.''] Gammen.</note>

Den Lille han saae paa de nye Skoe,
Og glatted sin Blouses Folder:
,,Hvor lang er vel Veien, skal jeg troe?
Og mener du, Skoene holder?''

,,Ja, længer der er til Amerika
End til Tante Lise paa Landet;
Men for at komme didhen herfra,
Man seile maa over Vandet.

Men hvis man saa Farten overstaaer,
Fortryder man aldrig Løbet:
Man faaer til Foræring en Herregaard
Og Penge ovenikjøbet.

Med Sølv er Hestens Hov beskoet
Og Vognens Hjul beslaaet;
Guldet det ligger dig for din Fod,
Du bukker dig kun for at faae 'et.

Confectrosiner og Mandler der groe,
I store Duske de hænge
Paa Træerne sammen, to og to,
Og koste slet ingen Penge.

Brystsukkre du som Tvebakker seer,
Som Rugbrød Chocolade,
Med Sukkerkugler det hagler og sner,
Og regner med Limonade.

Og Frihed har man endnu dertil
Fra Morgen til Aftens Ende,
Man spytter paa Gulvet, hvor man vil,
Og lader Cigarerne brænde.

Man gynger den hele udslagne Dag
I dejlige Vuggestole,
Og det kommer an paa Hvers Behag,
Om han gider gaaet i Skole!''

,,Ja <w>saa,</w>'' sa'e den Lille, ,,saa er det et Ord!
Nu er da min Reise besluttet;
Min Appetit er just ikke stor
Til at komme i Instituttet.

Min Krydderkringle jeg henter endnu, -
Den skal gjøre godt paa Veien,
Og saa den store Bibel, du?
Den, veed du jo, er vor egen!''

Med Billedbiblen i Favn han kom,
Mens Kringlen han bar i Munden; -
Saa stod vi lidt stille og tænkte os om,
Thi bitter var Afskedsstunden.

Vort kære, rolige Fædrehjem
Vi skulde for evigt savne; -
Da aabned Mama sit Vindue paa Klem,
Og raabte paa vore Navne:

,,Emil og Peter! hvor skal I hen?
Hvad gjør I med Bogen paa Gaden?
Skynd jer nu strax herind igjen,
Nu kommer Dorthe med Maden!''

Betuttede begge to vi stod,
Vor Rejse gik rent i Glemme,
Og uvilkaarlig lystred vor Fod
Den moderligt myndige Stemme.

Min Vrede nedslog hendes blide Røst,
Som Lynstraalen Egestubben,
Jeg drukned min Sorg og fandt min Trøst
Paa Bunden af Sagosuppen.
</body>
</poem>

<poem id="winther2018090609" variant="winter2018080722">
<head>
    <title>Hemmeligheden</title>
    <firstline>I Aften ved Skoven</firstline>
    <source pages="46-52"/>
    <quality>korrektur1,korrektur2,kilde,side</quality>
</head>
<body>
      ,,I Aften ved Skoven
   Der mødes atter vi,
      Hvor rislende Voven
   Sig snoer langs dunkle Sti;
      Naar Nattevinden sukker,
      Naar Rosens Kalk sig lukker,
Da skal jeg ved dit Øre, ved din Haand
      Fortrylle sødt din Aand.

      Meer Ordet, end Blikke,
   Har Trolddom i sin Magt,
      Og Øret tør drikke,
   Hvad Blikket ei faaer sagt;
      Og Haandens Øie skuer
   Langt meer end Dagens Luer,
Den er i Nattens Favn saa elskovsfuld,
      Og - taus - og tro som Guld.

      Vær naadig, du Søde!
   Forspild ei Elskovs Priis;
      Lad Solen, den røde,
   Ei see vort Paradis!
      Og aldrig bort Du trække
      Det mystisk-dunkle Dække,
Der skjuler Himlen, Amor os har skabt,
      Thi da - er Alt fortabt!''

      Hun svandt gjennem Hækken,
   Saa let var hendes Fjed;
      Men eensom ved Bækken
   Sank Ungersvenden ned.
      Vildt blussende han pressed
      Sin hede Kind i Græsset,
Og kyssed Sporet, hvor hun nylig stod
      Paa fine Jomfrufod.

      End aldrig han skued
   Sin Elskovs Diamant,
      Og Hjertet, som lued,
   I Mulm kun Lindring fandt;
      Bag Nattens dunkle Kaabe
      Han turde ane, haabe;
End aldrig hendes Øies Elskovsglands
      Formæled sig med hans.

      Naar Maanen ei væved
   Sit straalerige Rund,
      Og Poplen knap bæved
   I sommerdunkle Lund,
      Ved kratomgroede Kilde
      De mødtes da saa silde;
Ved første svage Lærkeslag igjen
      Hun svandt, og ak - hvorhen?

      En Drøm var hans Lykke,
   Et saligt Sværmerie;
      Det yndigste Smykke
   Hans Kjærlighed deri.
      Den underfulde Stemme
      Lod henrykt ham forglemme
Al Bitterhed, som Livets Væld udgjød,
      Selv Sorgens Frugt blev sød.

      Han maatte sig bøie
   For hendes Villies Lyn;
      Men Haanden blev Øie,
   Og Følelsen blev Syn;
      Saa elskovsøm og bange
      I Skjønheds Bølgegange,
Den lærde bedre ham, end Øiets Magt,
      De ædle Formers Pragt.

      Han spørge ei turde: -
   Men hendes Flammeblod
      Ei komme til Orde
   Hans dybe Længsel lod;
      Thi hvert Klenod, hver Gave
      Af Paradisets Have,
Som Kjærlighed har Kjærlighed betalt,
      Det skjenked hun ham - Alt! -

      Men midt i sin Himmel
   Hans Hjerte følte Qval:
      Blandt Ungmøers Vrimmel
   I Kongeborgens Sal,
      Blandt Pigerne, der dandse
      Paa Eng med grønne Krandse,
Blandt dem, som høste flink den unge Viin,
      Han speided efter Sin.

      Ak, er det vel Hende
   Med denne runde Arm?
      Hvis Kinder hist brænde?
   Som har saa fuld en Barm?
      Mon jeg vel Armens Vidie
      Har fletted om den Midie?
Mon denne Læbe, frisk og rød og sund,
      Vel kysset har min Mund?

      Hans Bryst blev et Fængsel;
   Og stadigt boede der
      En brændende Længsel
   Et rasende Begjær,
      At under Himlens Bue
      Han maatte hende skue,
Og henrykt vise Solens Blik den Skat,
      Han fandt i dunkle Nat. -

      Sig Mørket nedsænked,
   Da mødtes de i Lund,
      Og fastere lænked
   Ham til sit Hjerte Hun;
      Men da i Nattens Stille
      Hun atter flygte vilde,
Da fulgde han langs Bækkens krumme Bugt
      Den Hemmeliges Flugt.

      Langs Haugernes Mure
   I Stadens Labyrinth,
      Hvor Ængstelser lure,
   Han fulgde hende blindt;
      I et Palads hun svinder, -
      Snart Dagen bleeg oprinder,
Og viser ham, saa mat og feberkold.
      Dets store Adelsskjold.

      Mens sittrende banker
   I Hjertets Dyb hans Blod,
      I Slottet han vanker,
   Stærk af fortvivlet Mod;
      Igjennem gyldne Sale,
      Som Morgenstraaler male,
Han iler, og den hulde Skygge naaer,
      Og - taus for hende staaer.

      Der stod hun, den slanke,
   Den herlige Gestalt,
      Saa fiin som en Ranke,
   Og dog saa fyldigt Alt;
      Men Slørets Fold tilhylled
      Den Læbe, ham fortrylled,
Og Panden, Øiets Lys, det rige Haar
      Bag tætte Taage staaer.

      Da - langsomt hun hæved
   Fra Panden Slørets Flod, -
      Og rædsomt han bæved
   Fra Isse ned til Fod!
      Med stive Blik han stod der,
      Liig Marmorgudens Broder,
Som kunstigt hugget, dødningbleg og smal,
      Bar Fløienes Portal.

      Et Ord han ei mæler,
   Bevæger ei sin Haand,
      Skjøndt tvungen han dvæler
   Med Rædsel i sin Aand;
      Med vild og haanlig Latter
      Hun sænker Sløret atter,
Da støder han sin Haand mod fæle Syn, -
      Og flygter som et Lyn. -

      Bag Fjeldenes Rygge
   I dybe Granedal,
      Hvor Munkene bygge
   Og Kilden rinder sval,
      Der saae man taus ham vanke,
      Og een var kun hans Tanke; -
Men aldrig han sin Løndom fik udsagt, -
      Den blev i Graven lagt.
</body>
</poem>

<poem id="winther2018090610" variant="winther2002113006">
<head>
    <title>Dandsen i Skoven</title>
    <firstline>Nu har jeg feiet og redt Seng</firstline>
    <source pages="53-59"/>
    <quality>korrektur1,korrektur2,kilde,side</quality>
</head>
<body>
,,Nu har jeg feiet og redt Seng,
Og Davren er til Ende;
Nu skal du, Paul! min lille Dreng,
Til Skovs og hente Brænde.

Der ligger Iis paa Sø og Eng,
Derunder slumrer Voven,
Og Ved har Stormen fældt i Fleng,
For Fattigfolk i Skoven.

Den Vinter er saa haard og slem,
Saa Sult og Nød os kue
I Rævens Hule, Bjørnens Hjem,
I Fattigkones Stue.

Jeg haaber, du er ei forknyt,
Men kjæk du gaaer og samler;
Thi er du nu forsagt - saa hyt!
Naar Trommeskindet ramler.

Og bringer du en dygtig Dragt,
Saa stor, som du kan bære,
Da skal du, som jeg tidt har sagt,
Min egen Pusling være!''

Den Lille med et Hop, et Greb
Fik trukket ned fra Knagen
Det halvopslidte Hampereb,
Og gav sig strax til Sagen.

Han knappede sin Kofte trang,
Og tog sin lodne Hue,
Og varmed Haanden nok engang
Ved Arnens slunkne Lue.

Flink gled han hen ad Byens Park,
Og fløited med det Samme,
Saa sprang han lystig over Mark,
Og svandt bag Bøgens Stamme;

Ved hvert et Skridt den lille Fod
I dybe Løv han planter,
Han klapper Kindens Rosenblod
Med sine uldne Vanter.

Med flittig Haand, med Øiet glad
Det tørre Qvas han sanker,
Mens til sin Moer og Middagsmad
Han sender sine Tanker.

Da rasler det bag Grøft og Grav,
Da knaser det i Tjørnen;
Med tunge Fjed, i Luntetrav
Fra Krattet kommer Bjørnen.

I strakte Løb det slunkne Skind
Om Bugen slaaer i Rynker,
Den brummer huult; ved hvert et Trin
Det brede Hoved synker.

Da visner Rosen paa hans Kind; -
Skjøndt nok saa snild og tapper
Han veed ei ud, han veed ei ind,
Og Hjertet heftigt klapper.

Bleg springer han til næste Træ, -
Hans Fødder var ei sene, -
Og svinger sig ved Haand og Knæ
Høit op paa tykke Grene.

Men Bamsen er en sikker Mand,
Han klattrer som den Bedste!
I høie Fristed snarligt han
Den stakkels Paul vil gjæste.

Da rasler atter Green og Krat,
Og gjennem Løv og Buske,
Han seer Graaulven, den Krabat,
Saa jævnt til Træet luske.

Af Øiet gnistrer blodig Brand,
Sit Hyl den ei kan tvinge,
Og søger dybt sin sultne Tand
At slaae i Bjørnens Bringe.

Men med en vældig Ørevask
Den Gamle ham modtager,
I Skoven klang det tunge Dask,
Og Ulvens Kindbeen knager.

Med glubske Hvinen foer den ind,
Som paa et Aadsel Ravnen,
Og som med kjælent Vennesind
Den styrted ham i Favnen.

Tæt Bjørnen med sin brede Lab
Ham krysted til sit Hjerte,
Mens Ulven gav ham Kys og Klap
Langt fleer, end han begjærte.

De sukkede, de nyste rødt,
De eiegode Venner,
Og smilede saa honningsødt
Med deres hvide Tænder.

De valsed rundt med Brøl og Støi
Om Bøgetræets Rødder,
Smaaqviste, Mus og Blade fløi
For deres rappe Fødder.

Peent feiet blev den runde Plads,
Hvor Dandsen de opføred',
Een sang Diskant, den Anden Bas, -
Det var en Lyst at høre 'et!

Duetten skingrede saa stygt
Med Gjenlyd høit i Skoven; -
Men Gutten sad paa Grenen trygt,
Og titted ned fra oven.

Skjøndt snart han gjøs, og snart han loe,
Var han dog glad i Grunden;
Han vidsde jo, han havde Ro,
Mens de holdt Bal i Lunden. -

Af Sangen mat, af Dandsen varm,
Af Kys og Favntag mætte
Med brustne Blik de Arm i Arm
Sank om, til Døden trætte.

Ud strømmed Blod af Begges Hals,
Det fik en traurig Ende!
At dette var en usund Vals,
Maa vel enhver bekjende?

Forsigtig ned fra Træet steg
Den lille Purk paa Jorden;
Han var lidt ræd, han var lidt bleg;
Men snart han kom i Orden.

Han klapped Ulvens stride Skind:
,,Du var min Ven i Nøden,
Skjøndt det nok aldrig faldt dig ind,
Du stred for mig og Døden!''

Han rusked Bjørnens Øreflip:
,,Saa nødig som du vilde,
Saa gik du dog af Stegen glip, -
Det var dog rigtig ilde!''

Han sankede sit Qvas paany,
Og fik det paa sin Nakke,
Og vraltende han gik til By
Alt over Eng og Bakke.

Høit Klokken klang i klare Luft,
Saa glad han monne lytte, -
Der stod en liflig Kjøkkenduft
Ud fra hans Moders Hytte.

Knap sad han der ved Melk og Grød,
Var reent af Mindet svunden
Graaulvens Sang og Skræk og Nød
Og Bjørnens Dands i Lunden.

Men Drengen var, da han blev stor,
En Grenadeer saa bister;
Af Bjørnens Pels var Huens Foer,
Af Ulvens hans Tornister.
</body>
</poem>

<poem id="winther2018090611" variant="winter2018080726">
<head>
    <title>Berthold Schwarz</title>
    <firstline>De bandt ham, knevlede hans Mund</firstline>
    <source pages="60-66"/>
    <quality>korrektur1,korrektur2,kilde,side</quality>
</head>
<body>
De bandt ham, knevlede hans Mund,
Mens bævende og bange
De slæbte som en galen Hund
Ham igjennem Klostrets Gange.

De lænked ham i dybest Vraa,
Og skreeg med haanlig Stemme:
,,Den Helvedkunst, vi ei forstaae.
Vil du vel her forglemme!

Forjager du ved Satans Pagt
Hver Sot og Sygdoms Fare,
Saa frelser vel den samme Magt
Dig let af Dødens Snare!''

De gav ham Vand, de gav ham Brød,
Med Suk han det fortærte.
Hver Dag hans Blod i Strømme flød
For Disciplinens Snerte.

Hver Dag en mindre Lædskedrik,
Og af sit Brød, det tørre,
Hver Dag en mindre Stump han fik,
Hver Dag blev Svøben større.

En Nat han paa sit Ansigt laae,
Og skar med sine Tænder,
Han følte knap sit Hjerte slaae,
Han knuged sine Hænder.

Da hæved han sin Stemme mat,
Og gik med Gud i Rette:
,,Jeg aldrig har din Vei forladt!
Hvi vil du mig forgjette?

Hvad har jeg gjort, da jeg var Dreng,
I Hjemmets stille Dale?
Jeg elsked Bjerg og Skov og Eng,
Og lærte deres Tale.

Jeg lytted til den dybe Røst
Af Bjergets vilde Elve,
Og Nattergalens Sommerlyst
Lod og mit Hjerre skjælve.

Hvert Kryb og Straa, hver Fugl og Steen,
Hver Blomst ved Kildevældet
Min Tanke gjorde riig og reen
Som Jomfrusnee paa Fjeldet.

Siig, har du mig da reent forskudt,
Mens grumt din Haand mig truer?
Hvad har jeg da som Mand forbrudt
Bag disse Fredens Buer?

Har Klokken os til Hora kaldt,
Til Bøn, som jeg forsømde,
Naar Teppet sort for Solen faldt,
Naar Morgenskyen drømte?

Jeg Dag og Nat paa Jorden laae
Foran Madonnas Lampe,
Og hendes rene Øie saae
Min Sjæls uhyre Kampe.

Hver Dag jeg til dit Altar gik,
Og nævned selv min Brøde,
Hver Dag jeg fuld Afløsning fik
Med Naadens Himmelføde.

Jeg kjendte dig! - og i dit Værk
Jeg stadigt gransked efter,
Hvortil hver Steen og Urt var stærk
Ved hemmelige Kræfter.

Da kom de op fra Dal og Eng
Paa Vogn, med Stav og Krykke,
Og Mand og Qvinde, Mø og Dreng
Fik Hjælp; - det var min Lykke!

Skjøndt tusind søde Smil jeg fik
Fra mangen deilig Qvinde,
Dog Tanken aldrig troløs gik
Bort fra min Helgeninde.

Og kom en Ridder, syg af Saar,
Forsagende i Nøden,
Jeg lagde til hans Alder Aar,
Og reev ham bort fra Døden.

Skjøndt tidt en Haand i Smertens Tid
Guldpendingen mig rakte,
Har min Haand aldrig rørt en Hvid,
Ei Druens Blod jeg smagde.

Saa tørred jeg den Bleges Kind,
Og Sundhedsroser malte,
Jeg øged mangen Livsenstraad,
Men Æren - dig betalte.

Du tør mig dømme, - Hine ei, -
De veed ei, hvad de gjøre!
Saa svar mig: veeg jeg fra din Vei?<note>din] min iflg. errataen til Winther: <i>Nogle Digte</i> (1835).</note>
Og hvor vil du mig føre?'' -

Men det blev ikke mere lyst
I Sjælens dybe Mørke,
Og i hans marterfulde Bryst
Forsvandt al Troens Styrke.

Thi mindre blev hans Lædskedrik,
Og af sit Brød, det tørre,
Hver Dag en mindre Stump han fik,
Hver Dag blev Svøben større.

Da kaldte han en Nat paa Ham,
Hvis Navn jeg tør ei nævne;
Han kom i al sin Rædselsbram
Ind gjennem Murens Revne.

,,Jeg knuser ei dit sorte Buur, -
Dertil jeg er for ringe;
Thi Tegnet staaer paa hver en Muur,
Som al min Magt kan tvinge.

Med List jeg gjennem Spalt og Hul
Er krøbet som en Øgle; .
Her har du Svovl, Salpeter, Kul, -
Smed deraf selv din Nøgle!''

Han svandt; paa Fængselsgulvet stod
En Urne støbt af Malmet;
Let Lænken faldt af Munkens Fod
Som Løv, i Høsten famlet.

Da blandede den sorte Munk
De trende Ildens Frugter,
Saa rædsomt klang de hule Dunk
I Hvalvets krumme Bugter.

Han graver Gruus og Kalk og Sand
Fra Fundamentets Qvader,
I Minens slugne Munding han
Den sorte Mading lader.

Saa tænder Traaden han med Hast,
Og iler bag en Pille;
En Gnist - med Bragen Muren brast,
Og saa blev alting stille.

Igjennem Murens brede Spalt
Frit glimted Stjernehorden;
Han saae den ei, - thi Øiet faldt
Med Blussel dybt til Jorden.

Og ned i Sommernatten varm
Han bævende sig dukked;
Men koldt blev Hjertet i hans Barm,
Thi Himlens Gnist var stukket.

Nu var han fri; men Fromhed, Fred
Var af hans Sjæl forsvundet,
Til Bøn han aldrig segned ned,
Og Tungen var ham hundet.

Hvor blev han af? Det veed man ei!
Hans Kunst med sine Flammer
Har tidt dog ad en blodig Vei
Beviist, hvorfra den stammer.
</body>
</poem>

<poem id="winther2018090612" variant="winther2002113007">
<head>
    <title>Vaabendragerens Eed</title>
    <firstline>Da Solen dybt sig neied</firstline>
    <source pages="67-78"/>
    <quality>korrektur1,korrektur2,kilde,side</quality>
</head>
<body>
Da Solen dybt sig neied
Bag Jydlands gule Strand,
Et vældigt Banner vaied
Paa Hjelm fra Taarnets Rand:
Blaat, som de smaa Violer,
Som Havets stærke Flod,
Midt i, med syvfold Straaler,
En hvidlig Stjerne stod.

Men da den atter reiste
Fra Østersø sig op,
I Luft end Taarnet kneiste,
Men kullet var dets Top;
Thi Borgens Høvding stærke
Var død den samme Nat,
Og Heltens Skjoldemærke
Var ved hans Hoved sat.

Hans Vaabenbrødre brave
Stod om hans Leiested.
Hvor skal de ham begrave,
At han kan fange Fred?
Han har ei mange Venner,
Som vogte tør hans Tarv;
Og Hævn har lange Hænder,
Og Hadet gaaer i Arv!

Han har ei mange Venner,
Han var en fredløs Mand;
Paa Drotten sine Hænder
Usaligt lagde han.
Hans Hjerte vilde sove
I Danmarks bløde Eng,
Hvis der de turde vove
At rede det en Seng.

De samle sig, de sværge
Paa Knæ, hvor Baaren stod,
Med løftet Haand og Værge,
Ved Christi dyre Blod,
At de trods Gunst og Ære,
Trods Guld og Elskovs Lyst
Den Løndom vilde bære
I troe og tause Bryst.

De sværge høit at binde
Med Staalet selv hver Mund,
Med Død hvert Øie blinde,
Som dunkelt aned kun,
Hvor Marsken med sin Brøde
Til Dommens Time laae;
At Livets Hævn den Døde
Til Haan ei skulde faae! -

I Stubberup, i Fyen,
Paa Hintsholms flade Strand
Alt slumrer hele Byen,
Og mørkt er Hav og Land.
Et eenligt Lys kun flammer
Hist i en Bondegaard;
Travlt sidder der i Kammer
En Mø, og Væven slaaer.

Hun skotter tidt til Ruden,
Den er saa ravnesort;
Fælt svæver Vindens Tuden
Om Tag og Dør og Port;
Novemberstormen lukker
Vidt op sit stærke Gab,
Dybt krymper sig og sukker
Det haardt betrængte Hav.

Hvi slaaer saa flittigt Væven
Den Bondedatter fiin?
Hvad tyder Læbens Bæven?
Og Rødmen under Liin?
Hvad sige disse Taarer,
Og disse ømme Smil? -
Det Længsel er, som daarer
Med sød og bitter Piil.

Men Længselen skal stilles,
Og Sorgen gaae i Ban,
Snart skal hun aldrig skilles
Meer fra sin Fæstemand;
Hos Helten hist paa Øen
Han var en trofast Svend;
I Kjærlighed nu Møen
Ham tjente tro igjen.

Mens Barmen sagte bæver,
Sit Blik fra Vævens Baand
Mod Vinduet hun hæver, -
Brat standser hendes Haand:
I mørke, dybe Fjerne
Et Lys hun skimte kan; -
Det ligner ei en Stjerne
Bag Natteskyens Rand.

Fra Kirken der, paa Banken,
De røde Glimt udgaae;
Hun gyser vel ved Tanken,
Dog kan hun ei modstaae;
Hun sniger sig saa stille
Til Kirkegaardens Muur,
Og bag en steensat Pille
Hun ængstlig staaer paa Luur.

Fra Stranden op med snare,
Men sagte Skridt paa Sti
En sort formummet Skare
Gaaer hende tæt forbi;
Bestraalt af røde Fakler
Mod Kirkeporten hen
En Kiste langsomt vakler
Imellem tause Mænd.

Paa Kirkegulvet Børen
Er sat i Fakkelskin;
Hun lister sig bag Døren
Og kiger sky derind;
Med Spyd og Stang oplukker
De Kirkens dunkle Skjød,
Den høie Hvælving sukker
Ved hver en Steen, de brød.

Paa Gravens Rand de trække
Fra Kisten, lang og sort,
Det rige Fløielsdække
Med sorgfuld Alvor bort.
Blaat var det, som Violer,
Som Havets stærke Flod,
Midt i, med syvfold Straaler,
En hvidlig Stjerne stod.

De Liget dybt nedsætte,
De mure Graven fast,
Af Nattens Værk udslette
De hvert et Spor i Hast.
Det stumme Øie taler,
Med foldet Haand de staae, -
Da Morgenhanen galer,
Og varsler dem at gaae.

Flux blev hver Fakkel slukket,
Og Natten dobbelt sort,
Den tunge Port tillukket,
Og saa de stormed fort;
De svandt ved Breddens Stene,
Ved Havets mørke Strøm;
Og Pigen stod alene, -
Og Alt var som en Drøm.

Men da hun ile vilde
Kjæk fra sit Smuthul trangt,
Hun følte Foden hilde
Sig i et Klæde langt;
Hun greeb det, og hun bar det
Med sig i Huset ind,
Og da hun saae, - da var det
Hiint rige Fløielsskind:

Blaat, som de smaa Violer,
Som Havets stærke Flod,
Midt i, med syvfold Straaler,
En hvidlig Stjerne stod!
Heel tankefuld hun gjemte
Det paa sin Kistes Bund, -
Og Nattens Rædsel glemte
I trøsterige Blund. -

Saa blank var Vinterdagen
Høit Klokkemalmet slog;
Smukt over Sneens Lagen
Hjemgik et Bryllupstog:
Ung Iver med sin Karen
Kom glade, som til Dands,
Og lystig fulgte Skaren
Med Sange, Baand og Krands.

Med Larm og Snakken klemte
Sig Flokken rundt om Bord,
De Spillemænd istemte
Det muntre Brudechor;
Tæt Skiven var bedækket
Med Bøste, Brød og Kjød,
Og Skjenkebordet spækket
Med Lutendrank og Mjød.

At Ingen sidde skulde
Den Dag ved tomme Fad,
Fik Stodderen tilfulde
Saameget som han gad;
Og da nu Stjernebuen
Omhvælved By og Huus,
Gik Dandsen rask i Stuen
Ved røde Brudeblus.

Skjøndt Pigerne omskandsed
Saa kjækt den væne Brud,
De Koner hende dandsed
Af Pigelauget ud.
Den blanke Brudekrone
Det blonde Haar forlod,
Snart hun som ærbar Kone
I Liin og Hue stod.

Med Latter og med Buldren
De hende drog afsted;
Brudgommen over Skuldren
Ret smilede derved;
Og fra de Gjæster vilde
Med længselsfulde Sind
Han sneg sig let og stille
I Helligdommen ind.

Men næppe er han ene
Alt med sin Hjertenskjær,
Staaer han, som Væggens Stene,
Med Dødens Farveskjær;
Af Skræk og Vee betagen
Han maalløs stirrer paa
Det prægtige Sparlagen,
For Brudesengen laae:

Af Fløiel, som blaae Violer,
Som Havets stærke Flod,
Midt i, med syvfold Straaler,
En hvidlig Stjerne stod! -
,,Hvor fik du det, mit Hjerte?'' -
Hans Stemme standser da
Af Ængstelse og Smerte, -
,,Hvor fik du dette fra?''

,,Ei har min Haand det stjaalet,
Og kjøbt jeg har det ei;
Det blev mig ei tilmaalet, -
Jeg fandt det paa min Vei,
Og tog det op i Blinde
En Nat ved Kirken her,
Da nys jeg saae derinde
En selsom Jordefærd!''

Det sagde hun, og smiled,
Og, ak! han smiled med;
Useet dog Taaren iled
Paa brune Kinder ned.
Med selsom Ild i Øiet,
Med Armen over Bryst,
Hen over hende bøiet
Han sukkede saa tyst:

,,Du rene Liliestengel,
Som nu skal vorde brudt,
Har Hævnens vrede Engel
Og dig en Piil afskudt?
Forkastet og forbandet
Af Mennesker og Gud
Jeg maa, jeg kan ei andet,
Tilgiv, min søde Brud!''

Hun aned ei, at Sukket
Fra dybe Qval fremgik;
Det blide Øie lukked
Hun for hans stærke Blik.
Undseeligt Panden dukked
Hun ned i Bolstret blødt; -
Han Brudelampen slukked,
Og hvisked: ,,sov nu sødt!'' -

Da Morgenrødens Stribe
Udspændtes bred og lang,
Lød Trommeklang og Pibe
Til lystig Jubelsang;
En Sværm af muntre Gjække
For Kammerdøren stod,
Det unge Par at vække
De Sangen tone lod.

Det vared dem for længe,
De stødte Døren op;
I Buret sig mon trænge
Med Støi den vilde Trop;
Men som af Lynet slagen
Den ræd tilbage veeg, -
Thi Bruden laae paa Lagen
Blodstænket, kold og bleeg!

Men Svenden var forsvundet! -
Ham havde Edens Magt
Langt mere helligt bundet,
End Kjærlighedens Pagt;
Han havde, ak, desværre!
For Staal, i Blodet døbt,
Om Troskab mod sin Herre
Sig stolt Bevidsthed kjøbt.

Saa Sagnet os fortæller,
Men dunkelt er dets Ord;
Hvad Folkets Mund os melder,
Har Tvivlen i sit Spor.
End ingen Grandsker kjender
Man, som for Dag har bragt,
Hvor de trofaste Hænder
Stig Hvides Been har lagt.
</body>
</poem>

<poem id="winther2018090613" variant="winther2002112605">
<head>
    <title>Ravnens Qvide</title>
    <firstline>Skjøn Jomfru taler til fangne Ravn</firstline>
    <source pages="79-84"/>
    <quality>korrektur1,korrektur2,kilde,side</quality>
</head>
<body>
Skjøn Jomfru taler til fangne Ravn:
,,Du sidder jo luunt i Bure -
Saa siig mig dog nu, hvad er dit Savn?
Dine Miner ere saa sure!''

Saa dybt sig neied den uselig Ravn,
Hans Taarer runde saa stride:
,,Vidste jeg selv dets rette Navn,
Saa fik du det snart at vide.

Min ædle Jomfru med Haanden hvid,
Med Kinder og Læber røde!
Holdt du mig fængslet længere Tid,
Jeg troer forsanden, jeg døde.

Det kogte Kjød fra dit eget Fad
Det er mig saa lidt til Baade, -
Visselig aad jeg en anden Mad,
Ifald jeg selv maatte raade.

Din lunkne Drik og dit Sukkerbrød,
Den Taarestrøm i dit Øie,
Dine lange Sukke, din Tale sød, -
Det kan jeg slet ikke døie.

Kun den kan vide af Skoens Tryk,
Som selv maa træde i Skoen; -
Her sidder jeg nu med krummet Ryg,
Mens Ringen klemmer om Kloen.

O løs min Lænke og bryd min Ring,
Luk op mit Gitters Døre,
- Her duer jeg dog til ingen Ting, -
<w>Saa</w> skal du min Jubel høre.

Før var jeg lystig! - jeg mindes nok
I Bøgens og Egens Grene
Jeg havde Hustruer, hundred i Flok, -
Nu seer jeg kun dig alene.

Jeg Duerne jog fra Slag til Slag,
Drak Blodet og hakkede Kjødet;
Det, maa du troe, har en bedre Smag,
End naar det er stegt og sødet

Man siger, jeg faaer kun Aadsel i Arv,
Og bænkes ved Galgens Kroppe;
Nei, helst jeg styrkes ved Oxens Marv,
Og sover i Skovens Toppe.

Der har jeg min høie Gjæstesal;
Og dybt, hvor Stenen hælder
Sig over Kilden, klar og sval,
Er min velforsynede Kjelder.

Min Ven er Midnattens sorte Sky,
Naar kjæk jeg ud mig svinger
I dristigt Tog over Land og By
Alt paa mine susende Vinger.

Da seer jeg i Dybet mangen Skat,
Fast Guldet mit Øie blinder;
Det ligger i Klosterets Gruus forladt,
Og deiligt i Mulmet skinner.

Da skingrer af Glæde høit mit Raab;
Og hvo, som forstaaer min Tale,
Tager Arv i svundne Slægters Haab,
Og kan med sin Vidskab prale.

O, løs min Lænke og bryd min Ring,
Luk op mit Gitters Døre,
- Her duer jeg dog til ingen Ting, -
<w>Saa</w> skal du min Jubel høre.

Hvad hjælper det dig, jeg sidder her
Saa stille, forknyt og bunden?
Du fange dig heller en lystig Stær,
Som snakker dig efter Munden.

See til, du faaer dig en Stillids fat,
Han haver saa favre Fjedre,
Og er han i Staaltraadsfængslet sat,
Han pynter i Stuen bedre.

En Papagøie var ogsaa god,
Han sidder i Ringen og gynger,
Og gnaver sin vamle Gulerod,
Og dit Navn evindeligt synger.

En Turteldue du skaffe maa,
Hans Lader er fine og smukke,
Saa kjælen han vil i Stuen gaae
Med evige smægtende Sukke.

Dog fange du helst en Canariehan,
Det er saa vakker en Sælle,
Om Sydlands duftende Skove kan
I Qvad han snaksomt fortælle.

Men fang dog ei Nattergalens Brud!
Du tager feil, hvis du troede,
At, før du stinger dens Øine ud,
Den synger en eneste Node! -

Jeg saae, hvor de andre Fugle smaa
Smukt lærte i Buur at sjunge;
Da tænkte jeg strax: du ogsaa maa
Faa Skik paa din Røst og Tunge.

Saa lod jeg mig fange, - saa sad jeg fast,
Men intet lærte jeg Stakkel,
Og at mit Hjerte endnu ei brast,
Det er saamæn et Mirakel.

Jeg kan ei trives i dette Buur,
Her hjælper ei List eller Lempe;
Min raae, min ubændige Skovnatur
Vil evigt mod Baandet kjæmpe.

Alt godt jeg ønsker min Jomfru kjær,
Dig Himlen stedse bevare!
Jeg beder dig blot: o, naadig vær!
Du lade med Fred mig fare!

O, løs min Lænke og bryd min Ring,
Luk op mit Gitters Døre,
- Her duer jeg dog til ingen Ting, -
<w>Saa</w> skal du min Jubel høre!''

- Skjøn Jomfru alt med sin hvide Haand,
Med spodske Smiil om Munden,
Strax løste Ravnens Klo af Baand,
Saa slap hun ham ud i Lunden:

,,Tag nu kun Logis paa dit Egetræ, -
Jeg vil dig slet ei genere!
Nei, see mig til det tossede Kræ,
Hvor han kan raisonnere!''
</body>
</poem>

<poem id="winther2018090614" variant="winther2002112607">
<head>
    <title>Violinspilleren ved Kilden</title>
    <firstline>Saa maaneklar og stille</firstline>
    <source pages="85-88"/>
    <quality>korrektur1,korrektur2,kilde,side</quality>
</head>
<body>
Saa maaneklar og stille
Laae Natten over Eng;
Jeg satte mig ved Kilde,
Og stemte der min Stræng;
   I Skovens Skjød
   Dens Tone lød
Og vakte Hjorten vilde,
Som laae paa Blomsterseng.

Du Skovens lette Dandser
Med ranke Hals og Been,
Stryg Duggen af dit Pandser,
Iil over Busk og Steen!
   O, spring afsted,
   Tag Budskab med
Til hende, som sig krandser
Med Skjønheds Rosengreen.

Du lille Fisk, som sover
Paa Kildens klare Bund,
Stig op i dine Vover,
Vaagn op nu af dit Blund,
   Og svøm afsted,
   Tag Budskab med
Og siig, hvad jeg ei vover
At sige med min Mund.

Du spæde Fugl, du smukke,
Som ligger luunt og blødt
Høit i din lille Vugge,
Og sover tæt og sødt;
   Vaagn op, og stræk
   Din Vinge kjæk, -
Snart har ved mine Sukke
Mit Hjerte sig forblødt.

Du Muus, som trygt kan bygge
Dybt under Egens Rod,
Kom frem i Nattens Skygge
Alt paa din spæde Fod!
   O, løb afsted,
   Tag Budskab med,
Og for mit Hjertes Lykke
Vov selv dit unge Blod.

Forlad de dunkle Gange,
Du blanke, sorte Snog,
Og lyt til mine Sange, -
Du er jo snild og klog;
   Kryb snel og svai
   Paa Hendes Vei,
Som aner ei, hvor bange
For hende Hjertet slog.

Du lette Sky, du hvide,
Som paa det stille Blaae
Saa sagtelig mon skride
Med Maanens Sølvbræm paa:
   O, iil, fortæl,
   At her i Qvæld
Du saae min Taare glide
Som dine Perler smaa!

Og ved min Fedels Tone
Hiint hemmelige Ord,
Som skal min Qval forsone,
Med Suk jeg dem betroer;
   Og Musen løb,
   Og Snogen krøb
Og over Egens Krone
Guldvinget Fuglen foer.

Den Fisk i blanke Vrimmel,
Den Hjort blandt sine Lam,
Den Sky paa Nattens Himmel
Mit stærke Ord fornam;
   Og Hjorten sprang,
   Og Skyen svang
Sig bort, og fra sin Stimmel
Den Skjælbedækte svam.

Der sad jeg, taus, alene, -
Jeg hørte Hjertets Slag;
Bag fjerne Fjeldes Stene
Sank Maanen bleg og svag;
   Og, som den veg,
   Frem Solen steg,
Og fra de grønne Grene
Mig vinked Haabets Flag.
</body>
</poem>

<poem id="winther2018090615" variant="winter1999032202">
<head>
    <title>Der gik i grønne Skove -</title>
    <firstline>Der gik i grønne Skove</firstline>
    <source pages="89-92"/>
    <quality>korrektur1,korrektur2,kilde,side</quality>
</head>
<body>
Der gik i grønne Skove
En sorgfuld Ungersvend
Og sang, mens Kildens Vove
Løb mellem Blomster hen.

Der mødte han en Pige
Alt paa saa let en Fod;
Da følte han opstige
Til Kinden alt sit Blod.

,,Og hør, du unge Pige
Med Smiil paa Rosenmund,
Jeg vil et Ord dig sige
I denne grønne Lund.''

,,Ak, Alt, hvad du fortæller,
Er vist kun, hvad jeg veed, -
Vær du kun artig, eller
Jeg bliver meget vred!''

,,Og hvad vil du mig give
Alt for mit Hjertes Tro?
Hvis det ei dit maa blive,
Saa faaer det aldrig Ro!

,,Jeg leer kun ad din Smerte,
Behold din Elskovs Tro;
Jeg har jo selv et Hjerte, -
Hvad skal jeg vel med to?

Tag Rosen her, den røde,
Og læg den paa dit Bryst;
Vil Hjertet da forbløde,
Saa døer det dog med Lyst!''

- Den Rose blussed herlig,
Han blev saa sjæleglad,
Og kyssed øm og kjærlig
Det dufterige Blad.

Men snart han saae bedrøvet,
At Blomsten, frisk og blank,
Henfalmed, og i Støvet
De spæde Blade sank.

Da vandred han tilbage
Til Pigens stille Bo,
Og hæved høit sin Klage:
,,O giv mig atter Ro!''

,,Den Rose, du mig skienkte,
Den hjalp mig ikke stort;
Vist ikke du betænkte,
Dens Skjønhed varer kort!''

- ,,Du skal dig ei beklage,'' -
Hun svared med en Fart, -
,,En <w>anden</w> her du tage,
Den visner ei saa snart!''

Og som hun saadan talte,
Alt i den samme Stund
Hans Hjerte hun betalte
Ham med sin Rosenmund.

- Den, som har Visen digtet,
Det er en dansk Student;
Men Lykken ham har svigtet,
Og Verden Ryggen vendt.

Og al hans Trøst er Sange,
Der stige fra hans Bryst,
Naar eensom han mon gange
I Skov, i Dal, paa Kyst.

Og kunde Hjorten tale,
Den talte vist engang
I hine stille Dale
Om ham og om hans Sang.
</body>
</poem>

<poem id="winther2018090616" variant="winter2018081023">
<head>
    <title>Der staaer et Træ -</title>
    <firstline>Der staaer et Træ paa grønne Kyst</firstline>
    <source pages="93-95"/>
    <quality>korrektur1,korrektur2,kilde,side</quality>
</head>
<body>
Der staaer et Træ paa grønne Kyst,
Der sad vi mangen Stund
Med Haand i Haand og Bryst mod Bryst,
Fortroligt Mund paa Mund.

Vi plukked Rosen, rund og rød,
Dertil den Lilie skjær,
Den blaae Viol i Græssets Skjød -
Hver til sin Hjertenskær.

Og hun var from, og hendes Ord
Steg som fra Himlen ned;
Min Verden blev saa smuk og stor,
Hver Stund en Evighed. -

Der staaer et Træ ved Havets Bred,
Nu visnet er dets Blad.
Der saae jeg, Skibet fløi afsted,
Hvorpaa min Elskte sad.

I det uendelige Blaae
Forsvandt det hvide Seil,
Forladt og eensomt øde laae
Det store, dunkle Speil.

Den vilde Falk to Vinger har,
Høit flyver han med dem;
Delphinen gjennem Bølgen klar
Som Lyn sig flyder frem.

Men eensom jeg maa staae paa Strand
Og stirre taus mod Sky;
Og kun min Tanke flyve kan
Hen til den fjerne By. -

Der staaer et Træ ved Havets Strøm,
Nys slumred der jeg ind;
Da havde jeg en bitter Drøm
Og Taaren randt paa Kind.

Jeg saae, Hun stod i Brudedragt
Med Krands og Ring og Baand;
Og hendes hvide Haand blev lagt
Udi en Andens Haand.

Farvel, min Mø! nu Dagen svandt,
Farvel, min Mø! god Nat!
Nu brast det sidste Baand, mig bandt,
Hvis du mig har forladt.

Hvad hjelper det, min Gangers Trav
Er rask og rap dens Fod?
Den traver ei paa dyben Hav
Og ei paa striden Flod.

Hvad hjælper det, min Hund er snild
Og hurtig, som en Vind?
Den jager ei min Due vild
Til Reden atter ind.

Hvad hjælper det, jeg Harpen slaaer
Og drikker klaren Viin?
Jeg aldrig, aldrig skue faaer
Meer Allerkjæresten min!
</body>
</poem>

<poem id="winther2018090617" variant="winter1999101301">
<head>
    <title>En Ven</title>
    <firstline>Hvor Fensmark hæver sit Kirketelt</firstline>
    <source pages="96-101"/>
    <quality>korrektur1,korrektur2,kilde,side</quality>
</head>
<body>
Hvor <w>Fensmark</w> hæver sit Kirketelt
Med den røde Top imod Sky,
Og smiler over til <w>Gisselfeld</w>
Og til <w>Vester-Egede</w> By;

Og ned til Mosen, hvor Tørvene groe,
Til <w>Broksø</w> bag Skovens Hang,
I min Faders ydmyge Præstebo,
Der mødtes vi første Gang.

Og begge To var vi ganske smaa,
Men han var lodden og sort,
Og blind, og kunde slet ikke gaae; -
Dog hans Barndom vared kun kort.

Thi da han fik Øinene rigtig op
Og Smag paa, hvad der var sundt,
Da trivedes rask hans krøllede Krop,
Og Alt blev buget og rundt.

En Sløikjole trængte han ikke til,
Ved Fødselen var han alt svøbt;
Og som han syntes ret from og snild,
Saa blev han da Balder døbt.

Et ædelt Hjerte han bar i Bryst,
Men kaad han var som en Laps;
At jage Lam var hans største Lyst, -
Det kosted ham mange Klaps.

Og skjøndt han var ægte, ærlig dansk,
Snart glubsk og snart igjen tam,
Det første Tydsk og det første Fransk
Jeg lærte saamæn dog ved ham;

Thi ,,<i>couche! ici!</i>'' han maatte forstaae,
Før et Stegebeen blev ham undt;
Med mægtig Stemme han svarede paa:
,,<w>Allons!</w> was spricht der Hund?''

Og naar Vinden drev mine Skibe bort
For langt fra Bykjærets Rand,
Han lystred mit ængstlige: ,,Such! <i>apporte!</i>''
Og bar mig Eskadren i Land.

Vi leged lystigt paa grønnen Eng,
Naar Sommerluften var luun;
Vi boltred os kjækt i den hvide Seng,
Opredt af Vinterens Duun.

Meer tryg end en Fyrste mellem sin Vagt
Hos min sorte Drabant jeg gik;
Hans Løve-Røst og hans Tænders Pragt
Holdt Alt i sømmelig Skik.

Saa blev vi da Venner i Liv og Død,
Med Frihed og Lighed i Alt;
Thi <w>gav</w> jeg ham ei af mit Smørrebrød,
Saa forstod han at dele halvt.

Jeg kjender ei Letsind større end hans,
Der hjalp hverken Børst eller Bank;
Og Krukken gik da saa længe til Vands,
Indtil den kom hjem uden Hank.

Det var ved Sorte-Søes flade Bred,
Min Fader og Moder de sad;
Selv strakte jeg mig i Græsset med,
Ak! - ung og lystig og glad!

De fletted af Siv et Baand til <w>ham,</w>
At ikke den gale Krabat
Skulde kyse Livet af flere Lam, -
Men see, om de fik ham fat!

Langtfra, med logrende Svands, stod han,
Det var da ret, som han loe:
Tidt saadan en Hund har bedre Forstand
End mangen Anden paa To.

Men da han samme Aftenstund
Ved Siden af Bordet sad,
Og stirrende slikked sig om sin Mund,
Og gjorde Kunster for Mad;

Da kom der en Smed med Lænken i Haand
Og trak ham til Porten afsted;
Han hyled og sled i det stærke Baand,
Og jeg - jeg hylede med.

Saa stod han der; - jeg besøgte ham tidt,
Og bragte ham Melk og Mad,
Og stundom selv, naar det regnede lidt,
Jeg krøb i hans Huus og sad.

Fra Hjemmet jeg drog. Lang Tid der gik,
Jeg saae ei min Ungdoms Ven;
Men da jeg ham atter for Øie fik,
Han kjendte mig ikke igjen.

Da græd jeg bittert, jeg hulked høit;
Men de, som just saae derpaa,
De loe; - thi <w>det</w> var dem altfor drøit,
<w>Sligt</w> kunde de ikke forstaae! -

Saa kom han da bort til et fremmed Land,
Hvor kun Faa ret kjendte hans Sind,
Hans Tapperhed og hans gode Forstand, -
Der blev han et useligt Skind.

Den lange Birthe med den skjæve Mund
Og det hexeagtige Blik,
Hun sparked med Træsko den fattige Hund,
Ihvor han saa stod og gik.

Kom Husets Smaa med en lækker Bid
Alt fra deres eget Fad,
Saa jog hun ham væk med Nag og Nid,
Og aad saa selv hans Mad.

Hans sorte, krøllede Pels blev graa,
Hans lystige Mod var brudt;
Saa blev han mager - knap kunde han gaae -
Saa syg - og saa blev han skudt!

Selv var jeg skudt saa mangen god Stund,
Men aldrig endnu tilgavns;
Ak, var jeg saa sandt, som den lodne Hund,
Fortøiet og vel tilhavns!
</body>
</poem>

<section id="winther20180905151" variant="winther20180905150" level="2" >
<head>
   <title>Hjertesorg</title>
   <source pages="102-109"/>
</head>
<content>

<poem id="winther2018090619" variant="winther2018081102">
<head>
   <title>Hans</title>
   <firstline>Du spørger mig, hvorfor mit Sind</firstline>
   <quality>korrektur1,korektur2,kilde,side</quality>
   <source pages="102-106"/>
</head>
<body>
Du spørger mig, hvorfor mit Sind
Er kummerfuldt og vildt?
Mit Øie mat og bleg min Kind,
Min Fred for evig spildt? -

Jeg red mig ud en Aftenstund,
Det var saa mørkt og tyst;
Hver Hjort i Skov, hver Fugl i Lund
Laae alt ved Søvnens Bryst.

Henover Eng, henover Bro,
Hvor Bakken risler ned
Og mumler uden Rist og Ro,
Saa drømmende jeg red.

Da standsede min Ganger brat
Ved Elverhøiens Fod,
Som, straalende i dunkle Nat,
Paa fire Piller stod.

De fire røde Piller var
Som gjennemglødet Guld,
Den høie Hvælving, som de bar,
Af dyre Stene fuld.

Og dybt derindefra fremgik
En Duft, en Foraarsvind;
En sød, en bævende Musik
Og Sang mig lokked ind.

Mit Øie halv med Slummer stred,
Det for mit Øre klang;
Jeg svimlende fra Sadlen gled
Og ind i Høien sprang.

De Elverpiger svæved frem
Med nøgen Fod og Barm;
Den faureste blandt alle dem
Bød mig sin Haand saa varm.

Hun slynged Armens Liliekrands
Om Hals og Skulder fast
Og drog mig i den vilde Dands
Med Hvirvelstrømmens Hast.

Vi dandsed ud, vi dandsed ind,
Mens Sommernattens Luft
Omspillede saa sødt vor Kind
Som Natviolens Duft.

Da bar hun frem et Horn af Guld
Og holdt det for min Mund,
Og smilede saa listefuld,
Da tømt det var til Bund.

Da føied hun sin Finger hvid
Alt om min hede Kind,
Og sendte mig saa veemodsblid
Et Blik i Sjælen ind.

Da hæved hun sig rank og fiin,
For til min Mund at naae,
Og Læbens luende Rubin
Hun trykkede derpaa.

Da lagde til mit Øres Glug
Hun tæt sin Læbe heed,
Og lod et Ord, og lod et Suk
Sig snige dybt derned. -

Men i den fjerne Kirkeby
Tre Slag fra Taarnet klang,
Og Hanen hilste Dagens Gry
Høit skingrende, med Sang.

Ned Høien sank og fæsted Rod,
Bulmørkets Teppe faldt;
Alene jeg paa Heden stod, -
Dødsstilhed overalt.

Med Drøm i Hu, med Ild i Barm
Jeg red mig over Land;
Jeg styrted mig i Livets Larm, -
En høist usalig Mand!

Jeg søgte her paa Sti og Vei,
Jeg søgte hist paa Hav,
Jeg søgte, ak! men fandt det ei,
Hvad Elverpigen gav.

Det samme Kys, det samme Blik,
Det samme Suk og Ord,
Den samme stærke Luedrik
Ei findes paa vor Jord.

Og denne Smerte, denne Lyst,
Den bittre Længsels Ild
Fortærer langsomt i mit Bryst
Mit Hjerteblod, indtil - -

Ak! spørg mig ei, hvorfor mit Sind
Er kummerfuldt og vildt;
Mit Blik er mat, og bleg min Kind,
Min Fred for evig spildt.
</body>
</poem>

<poem id="winther2018090620" variant="winther2018081103">
<head>
   <title>Hendes</title>
   <firstline>Han kom til min Moders Bolig</firstline>
   <quality>korrektur1,korrektur2,kilde,side</quality>
   <source pages="107-109"/>
</head>
<body>
Han kom til min Moders Bolig
    Og bankede paa;
Jeg var kun et Barn, og saa rolig,
    Da først jeg ham saae.

Som Foraarets Himmel min Tanke
    Var skyfri og smuk;
Mit Hjerte forstod ei at banke
    Og kjendte ei Suk,

Begeistret og ung var han ikke,
    Ei deilig og kjæk;
Hans sære, alvorlige Blikke
    Selv voldte mig Skræk.

Og dog - hvad var det, der listed
    Sig dybt i mit Bryst?
Hvad var det, som lokked og fristed
    Med smertelig Lyst?

Hvad var det, der lønligen væved,
    Usynligt og let,
Men fast om mit Hjerte, der bæved,
    Et hemmeligt Net?

Hvad var det, der maned og bandt mig
    I Trolddommens Kreds,
Hvor - ubevidst - jeg jo fandt mig
    Saa salig tilfreds? -

<w>Han</w> kjendte den Trolddom, han øved,
    Han vidste, hvorved
Han daared mit Hjerte og røved
    Min barnlige Fred.

<w>Jeg</w> aned hans iiskolde Hjerte,
    Men - kald mig kun svag! -
Den søde Tvivl med sin Smerte
    Var just mit Behag.

Og da mig ret Livet var blevet
    Et huldt Sværmeri,
Blev pludseligt Dækket bortrevet, -
    Min Drøm var forbi!

Jeg saae, at ham førte tilbage
    En hemmelig Magt;
Jeg saae om hans Øie sig drage
    En Sky af Foragt -

Foragt! - og jeg aned jo ikke
    Min Brøde og Brøst;
Omsonst i hans rolige Blikke
    Jeg søgte lidt Trøst,

Jeg gransked og speided mit Indre,
    Mens Taarerne randt;
En Vished, som vilde mig lindre,
    Dog ikke jeg fandt.

Han fjerned sig sindig og rolig
    Med høflig Maneer;
Tilsidst i min Moders Bolig
    Vi saae ham ei meer.
</body>
</poem>

</content>
</section>

<poem id="winther2018090621" variant="winther2002112602">
<head>
   <title>To Elskende</title>
   <firstline>To Elskende sad</firstline>
   <quality>korrektur1,korrektur2,kilde,side</quality>
   <source pages="110-115"/>
</head>
<body>
To Elskende sad
Under Hybenrosens Hæk;
Den Ene var saa øm,
Den Anden saa kjæk.

Mens Bækken den risled
Og Drosselen slog,
<w>Hun</w> læste i hans Øie
Som i en hellig Bog.

Mens Maanens Straaler bæved
Igjennem Skyens Rift,
Hun læste i hans Øie
Som i en hellig Skrift.

Og alt hvad hun læste
I hans sværmende Blik,
Det blev i hendes Barm
Til en drømmende Musik.

Men <w>han</w> sad stille,
Mens elskovsfuld og varm
Han holdt hendes Haand
Og den fine Jomfru-Arm.

Og henrykt hver Finger,
Som følte Blodets Strøm,
Sødt aned hendes Hjertes
Usigelige Drøm.

Saaledes kom han hemmelig
Hver Qvæld, naar Dug faldt paa;
Naar Morgenhanen galed,
Da monne han gaae.

Men det vared ei længe,
Da blev han borte reent;
Da sørgede hun tidligt,
Da længtes hun seent. -

Og det var hendes Moder,
Hun talede saa:
,,Kjær Datterlil! du drage
Din Silkekofte paa!

Du flette nu dit Guldhaar
Med Perler og Baand,
Du trække hvide Handsker
Paa din sneehvide Haand!

Med Sølvspang du spænde
Dine Skoe og din Gjord,
Til Staden vil vi vandre,
Hvor din Gudmoder boer!'' -

Og der de kom til Staden
Ved rindende Flod,
En Skare Landsknægte
Da drog dem imod.

En Ungersvend de slæbte
Med Lænker beladt
Op paa den grønne Høi,
Hvor Galgen var sat.

Mens Morgenlærken qviddred
Mod den stigende Sol,
De Landsknægte bandt ham
Paa Dødningestol.

Og Rettersværdet sused
Igjennem Luften blank,
Saa det krøllede Hoved
Paa Sandbunken sank.

,,O Datter! kjær Datter!
Hvi bliver du saa bleg?''
Op slog hun sin hvide Haand,
Og hvinende skreg:

,,O, mildeste Gud Fader!
Han var min Hjertensven!
O, Christe, dig forbarme!
<w>Saa</w> seer jeg ham igjen!''

Hun rev de gule Lokker,
Hun vred den spæde Arm:
,,O, Moder! kjær Moder!
O, skjul mig ved din Barm!

Ak, var han end en Røver,
Og røved min Ro,
Ham vil jeg ene elske
Til Døden saa tro!

De krusede Lokker,
Som om hans Pande laae,
Vil vorde til en Rede
For Kragen, den graae!

Den Læbe, jeg har kysset,
Som talte søde Ord,
Skal blegne og smuldre
Til Støv og til Jord!

Han havde et Øie
Som Nattehimlen sort;
Den vilde Ravn vil komme
Og tage det bort!

Og det venlige Hjerte,
Som jeg hviled ved, -
Den vilde Ravn vil foere
Sine Unger dermed!

Ak, var han end en Røver,
Og røved min Ro,
Ham vil jeg ene elske
Til Døden saa tro!

Thi evig er Kjærlighed,
Som intet forbrød,
Den kan slet ikke døe
Ved den jordiske Død.

Men <w>Fred</w> er ei paa Jorden,
Det veed jeg forvist,
For det sorrigfulde Hjerte,
Sin Ven haver mist!''
</body>
</poem>

<poem id="winther2018090622" variant="winter2018081906">
<head>
    <title>En Mand og en Qvinde</title>
    <firstline>Drag bort i Fred! - Jeg hader Dig jo ikke!</firstline>
    <source pages="116-119"/>
    <quality>korrektur1,korrektur2,kilde,side</quality>
</head>
<body>
,,Drag bort i Fred! - Jeg hader dig jo ikke!
Men Elskovs første Sol er dalet ned.
Den brune <w>Citta</w> har med Lueblikke
Mig tvunget i en nyfødt Kjærlighed.

Du skjød ei Qvist, som vorde kan en Stamme,
Du bar ei Blomst, som vorde kan til Frø;
Min gamle Slægt, liig Jægerbaalets Flamme,
Vil uden Næring slukkes brat og døe.

Ei nøgen vil jeg dig fra Leiren jage!
Drag bort, og glem den faure Tid, der svandt!
Af Teltets Eie frit du med dig tage
Det Kjæreste, som her dit Hjerte bandt!'' -

- Kaziken talte, løste Hovedbindet,
Og tømte Palmens stærke Dvaledrik;
Saa segned han med Mag paa Tigerskindet,
Og Søvnen kom og lukked for hans Blik.

- <w>Der</w> stod hun taus, hans Ungdoms Elskerinde,
Med blegen Kind, med Haanden paa sin Barm;
Men intet Suk forraadte, om derinde
Sig tændte Smerte eller Hævn og Harm.

I hendes Øie ingen Taare blinked,
Men mørkt det var, som Nattens tunge Sky;
Hun stod en Stund, - og saa med Haanden vinked
Sex Slaver hid til sig i Teltets Ly.

En Maatte, af Lianens Stengler flettet,
De bredte ud paa Gulv for hendes Fod,
Og paa et Vink de lagde blødt i Nettet
Det Kjæreste af Alt, hvad hun forlod.

De løfted det paa lange Bambusstænger
Og rask fra Leiren iled de afsted;
Endnu et Blik! - saa dvæled hun ei længer,
Men fulgte deres Vei med lette Fied.

Fremad det gik paa blomstrende Savanne,
Ustandset fremad gjennem Græs og Krat,
Mens høit paa Nattens tankerige Pande
Det store Glimmerdiadem var sat.

Hen gjennem Skove, Kløfter, dybe Dale
Og stride Strømme rastløs deres Gang
Dem førte fremad - frem i Nattens Svale,
Til Morgenrøden vakte Fuglens Sang.

Hvor Floden slaaer sit blaae, sit brede Belte
I Bugt om Kysten hist med Palmer paa,
Der kom hun aarle til sin Faders Telte
Og kjendte, fuld af Veemod, hver en Vraa.

Sin dyrekjøbte Skat i Teltets Gjemme,
Useet af Alle, fik hun trygt henlagt,
Og vogted den, til Fuglehærens Stemme
Gjenhilste Solens kongelige Pragt.

Da slog <w>Han</w> Øiet op; - thi <w>Han,</w> den Grumme,
Var Skatten, som hun valgte til sin Trøst.
Han reiste sig, - og Begge stode stumme,
Mens Hjertet hamred lydt i Begges Bryst.

Med sine Hænder strøg han over Brynet
Og stirred tvivlende, som tænkte han:
,,Jeg drømmer jo! - snart svinder Drømmesynet!''
Og hvisked undrende: ,,Hvordan? - Hvordan?'' -

- ,,Af Teltets Eie bød du selv mig tage
<w>Det Kjæreste</w>, som der mit Hjerte bandt:
Da tog jeg dig! - men drag nu <w>fri</w> tilbage!''
Saa talte hun, og nu først Taaren randt.

Da kneised han med Stolthed; i hans Øie
Et selsomt Liv der tindred og en Lyst;
Han traadte frem med Blikket mod det Høie,
Med Hænderne tæt knuged' mod sit Bryst:

,,O, store Aand! Du, som al Viisdom gjemmer,
Tilgiv mig! og velsign igjen vor Pagt!
Skjøndt Qvinden <w>der</w> din Tjener dybt beskjæmmer,
Hun hæver ham paany med Guddomsmagt.

Thi gaaer end Stammen ud, skal Traaden briste,
Kan dog mit Blik med Stolthed møde Hans,
Der var dens Rod; thi er jeg end den Sidste,
Saa smykker <w>Hun</w> mit Navn med evig Glands!''

- Kaziken talte, og i stærke Arme
Han løfted til sit Bryst den hulde Viv;
Og snart en gjenfødt Elskovs Himmelvarme
Gav Begges Hjerter Trøst og - Stammen Liv.
</body>
</poem>

<poem id="winther2018090623" variant="winter2018081907">
<head>
    <title>Paa Valen</title>
    <firstline>Snart brister nu den svære Lænke</firstline>
    <source pages="120-122"/>
    <quality>korrektur1,korrektur2,kilde,side</quality>
</head>
<body>
Snart brister nu den svære Lænke,
Snart seirer nu den blege Død;
Snart skal mig hist paa Valhals Bænke
Valkyrien i Hornet skjenke
Af Evighedens stærke Mjød.

Jeg sank jo, som en Helt mon sømme,
Med femten Saar foran paa Bryst;
Med Smil jeg seer mit Blod at strømme,
Thi femten faldne Fjender drømme
Med mig om Livets endte Dyst.

Farvel, min Hund! i dunkle Skove
Du sporer snart en Andens Jagt;
En Anden følger du til Hove,
Og for en Anden vil du vove
Din Pels i Faren uforsagt.

Min ædle Falk! snart du adlyder
En anden Herres Lokkerøst,
Ham vil du lystre, naar han byder,
For ham du gjennem Luften flyder
Og slaaer din Klo i Heirens Bryst.

Min Ganger! snart din Hov vil lære
At ledes af en Andens Arm;
Paa stolte Ryg du vil ham bære
Til Seier eller Død med Ære,
Tvert gjennem Kampens Drøn og Larm.

Mit Skib! som hist i Bugt sig speiler,
En Anden griber snart dit Styr;
Med ham du kjekt paa Bølgen steiler,
Naar ud fra Hjemmets Havn han seiler
Og søger raske Eventyr.

En Anden age vil min Kærre,
Min Borg vil faae en anden Drot,
Min Sanger selv en anden Herre,
Og Alt vil tjene ham, desværre!
Med samme Troskab - Stort og Smaat.

Kun Eet jeg veed, som Ingen fanger
Ved Vold, ved Smiger eller List;
Som vel opveier Falk og Ganger
Og Hund og Skib og Slot og Sanger -
Det sender jeg Farvel tilsidst.

Og det er Hende, som vil græde
Sig Øiets klare Stjerner ud,
I Graad de blonde Lokker væde.
Og kun med Sorg sin Vandring træde,
Det er mit Hjertes Blomst - min Brud!

Nu faldt for Blikket Nattens Dække:
Jeg føler Dødens klamme Dug!
O, kunde jeg min Haand dig række,
Mit Hoved ved dit Hjerte lægge
Og <w>der</w> udaande <w>dette</w> Suk. - -
</body>
</poem>

<poem id="winther2018090624" variant="winter2018081908">
<head>
    <title>Et Eventyr</title>
    <firstline>Ung Irma lystigt synger</firstline>
    <source pages="123-130"/>
    <quality>korrektur1,korrektur2,kilde,side</quality>
</head>
<body>
Ung <w>Irma</w> lystigt synger
Udi sin Faders Hal;
Paa de hvide Skuldre gynger
Lokkernes gyldne Fald.

Hun er som Fuglen i Luften,
Som Fisken i klaren Vand,
Saa flygtig, som Blomsterduften,
Som hviden Skum paa Strand.

Hvert Altar til Amors Ære
Hun gjerne styrted omkuld;
Hans Lænke vil hun ei bære,
Var den saa af Roser og Guld.

Som Stjerneskuddet henseiler,
Saa flygter hun fri og let,
Og gjør hver knælende Beiler
Af Beilen og Knælen træt;

Saa de tænke: det er det Bedste
At gjøre sig Pinen kort!
Op sadle de deres Heste
Og trave fra Borgen bort. -

Da nu der var eensomt og stille
Og Ingen var meer at see,
Hørtes først ret den Lille,
Hvor hun kunde qviddre og lee.

I Skovens løvrige Gange
Hun sniger sig om saa tyst;
De Sommerfugle at fange
Er hendes kjæreste Lyst.

Paa Jagten saa let hun springer,
Det siirlige Pigebarn!
Hun fanger dem med sin Finger,
Hun hilder dem i sit Garn.

Hid svæve de blanke Libeller
Som til deres høieste Maal,
Som Intet de vilde heller
End spiddes paa hendes Naal.

Som rundt om Blomstens Kroner
Bierne suse i Dands,
De farvede Papilioner
Danne om hende en Krands.

Ret med forfængelig Pralen
Iler Adonis hid;
Circe med Admiralen
Sig neppe kan give Tid.

De flagre, de stimes, de trænges
Som Fluer omkring et Baal;
Det synes ret, som de længes
Efter den gyldne Naal.

Paa Væggen i Borgens Sale,
I Rammer og under Glas
Vel tusindviis de prale
I deres glimrende Stads.

Og Mangen nyder den Lykke,
Paa filtrende Naale fæst,
Hendes fagre Hoved at smykke
Og sidde hendes Hjerte næst. -

- Ung <w>Irma</w> slumrer i Skoven
Alt paa den blomstrende Vang,
Mens kjælent Kildevoven
Synger en Vuggesang.

Men trindt omkring den Lille
Paa Buske, Straae og Træer
Sidder der tyst og stille
En talløs, skinnende Hær.

De Vingerne dreie og vifte
Som i Vinden Poppelens Blad;
Og tusinde Farver stifte
I Solens Straalebad!

De sidde og længes og smægte
Efter den Smerte sød;
Som Andre for Livet fægte,
De styrte til deres Død! -

Med Eet den brogede Skare
Flygter i Skoven ind!
Til alle Sider de fare
Som drevne af Storm og Vind.

En sagte Susen der høres,
En lifligt bævende Klang,
Som naar Æolsharpen røres
I Aftensvalen til Sang.

Den gaaer over Bøgens Tinde
Saa slummerfuld og sød,
At Fuglen blunder derinde,
Skjult i sin Redes Skjød.

Vidt Blomsten aabner sit Øie;
Udaandende al sin Duft,
Stirrer den mod det Høie
I den sommerklare Luft.

Thi paa fire, prægtige Vinger
Med Purpur og Guld og Blaat,
Stateligt hid sig svinger
Nu Sommerfuglenes Drot!

Han breder sig stolt deroppe,
Fjerlet, men uhyre stor,
Som over Bjergenes Toppe
Den vældigste Condor.

Udi de lærde Bøger,
Hvor Naturen staaer paa Prent,
Forgjæves hans Navn du søger,
Endnu var det aldrig kjendt.

Fra fjerne - fjerne Lande,
Hvor hemmeligt han boer,
Over Fjelde og vilde Vande
Iler han hid mod Nord.

Han maa for sit Folk jo bæve,
Der styrter beruust i Død;
<w>Den</w> Trolddom vil han nu hæve
Og rede dem ud af Nød.

I mindre og mindre Buer,
Høit over Krat og Skov,
Bestraalet af Solens Luer
Omkredser han kjækt sit Rov,

Og sagteligt ned han daler
Paa de spredte Vingers Seil;
Smukt sig hans Billed maler
I Kildens flydende Speil!

Liden <w>Irma</w>, i sit klare,
Sit folderige Gevandt,
Hun aner ei selv sin Fare, -
Trygt Søvnen hende bandt.

Men Kongen for Papilioner
Med de lodne Kløer sex,
Under søde, smeltende Toner
Snildt fanger den lille Hex.

I Kjolens Folder og Flige
De skarpe Kløer han snoer;
Saa monne han rask opstige
Tilvejrs fra den sukkende Jord.

Og let over Lande og Byer
Han seiler paa Luftens Strøm,
Til bag aftenrødmende Skyer
Han svinder, ret som en Drøm.

Paa Høi staaer Bonden og gaber
Og stirrer, saa vidt han kan;
Bagaf sin Hue han taber
Og mumler: ,,Nei, sikkendan!''

Hver Sommerfugl nu tør flagre,
Den frygter ei Naal eller Garn;
Men aldrig saaes meer det fagre,
Det farlige Pigebarn!
</body>
</poem>


<poem id="winther2018090625" variant="winter1999070725">
<head>
   <title>Fregattens Hjemkomst</title>
   <firstline>Saae du Fregatten, Pige!</firstline>
   <notes>
       <note>* Modstykke til L. Uhlands Ballade: <a poem="uhland2002120101">das Schloß am Meer</a>.</note>
   </notes>
   <source pages="131-133"/>
   <quality>korrektur1,korrektur2,kilde,side</quality>
</head>
<body>
Saae du Fregatten, Pige!
Rask for strygende Vind
Af Horizonten stige
Herligt i Solens Skin?

Fløi den fra fjerne Kyster
Hid over Havets Speil?
Svulmed, som hvide Bryster,
Alle dens hundred Seil?

- ,,Unge Frøken! Jeg saae den!
Døde Seilene hang;
Ubevægelig laae den, -
Flaget var halvt paa Stang.''

- Saaes den ei neie og glide
Frem i sin stolte Pragt?
Sprøited den ei det hvide
Skum fra sin Bov med Magt?

- ,,Unge Frøken! Jeg saae den!
Tyst i den sorte Nat
Smykket med Fakler laae den
Stolte, store Fregat!''

- Hørte du ei de kjække,
Muntre Matrosers Sang,
Mens de haled i Række,
Eller paa Ræerne hang?

- ,,Ak, jeg saae jo saa Mange!
Men over Havets Skjød
Bæved saa klagende Sange,
At mine Taarer flød!''

- Saae du, med Haand i Barmen
Ikke Captainen kjæk,
Med sin Tubus i Armen
Kneise paa Skands eller Dæk?

Saae du ham ei, den høie,
Deilige Havets Mand?
Vendte han ei sit Øie
Længselsfuldt ind mod Land?

- ,,Sagte saae jeg dem liste
Ned paa den vaade Vei
Fløielbehængt en Kiste - -
Captainen? - Jeg saae ham ei!''
</body>
</poem>

<poem id="winther2018090626" variant="winther2002113010">
<head>
   <title>Uden Haab</title>
   <firstline>Solen alt synker, Bølgerne gaae</firstline>
   <notes>
      <note>Se <xref poem="stagnelius2001051004"/>.</note>
   </notes>
    <source pages="134-135"/>
   <quality>korrektur1,korrektur2,kilde,side</quality>
</head>
<body>
Solen alt synker, Bølgerne gaae,
Luftningen hvisker i Siv og Straa;
Havmanden sidder paa Steen ved Strand,
Slaaer han sin Harpe med hviden Hand;

Slaaer han sin Harpes gyldne Net, -
Skoven den holder sit Aandedræt,
Fuglene tie; men Bølgens Klang
Blander sig ømt med hans søde Sang.

Jomfruen lytter paa Blomsterbred,
Hjertet det banker uroligt derved;
Hemmeligt, sødt hendes Rosenkind
Kysses af Aftenens sukkende Vind.

Øinenes Stjerner i Taage staae,
Foden, fortryllet, ei mægter at gaae;
Brat dog hun presser sin Haand mod Bryst,
Heftigt, med Suk hun hæver sin Røst:

,,Havmand! skjøn Havmand! Din Sang er sød,
Deiligt den tidt for mit Øre lød;
Havmand, skjøn Havmand! kom vel ihu:
<w>Salig</w> vorder dog aldrig Du!''

<w>Aldrig</w> - gjentoned fra Skov og Vang,
Flux forstummed den venlige Sang;
Stille han sank i sin Vugge vaad,
Dybet kun hørte hans bittre Graad.
</body>
</poem>

<poem id="winther2018090627" variant="winter1999031902">
<head>
   <title>Forvandling</title>
   <toctitle>Forvandling</toctitle>
   <indextitle>Forvandling</indextitle>
   <firstline>Den Ungersvend, den Jomfru</firstline>
    <source pages="136-137"/>
   <quality>korrektur1,korrektur2,kilde,side</quality>
</head>
<body>
Den Ungersvend, den Jomfru
Alt under Linden stod;
Da mellem dem fremspired
En Blomst for deres Fod!
Det var en Lilie, hvid og skjær,
Det var en Lilie klar; -
De vilde den ei plukke,
Før det en Rose var.

De vilde den ei plukke,
Før det en Rose blev;
De ventede med Længsel
Som paa et Elskovsbrev;
De vanded den med Taarer,
De vugged den med Suk, -
Da skifted den sin Kjortel,
Og blev en Rose smuk.

De greb derefter begge
Alt i den samme Stund,
Da mødtes deres Øine,
Da mødtes deres Mund;
Da mødtes deres Hænder,
Og Rosen brat forsvandt, -
Men dens evige Billed
I deres Barm de fandt.
</body>
</poem>

<poem id="winther2018090628" variant="winther2018081124">
<head>
    <title>Gaston den Gode</title>
    <subtitle>Greve af Bearn</subtitle>
    <toctitle>Gaston den Gode, Greve af Bearn</toctitle>
    <firstline>Bearn har nu sin Fyrste mist</firstline>
    <source pages="138-143"/>
    <quality>korrektur1,korrektur2,kilde,side</quality>    
</head>
<body>
Bearn har nu sin Fyrste mist,
Han slumrer i Capellet hist
Bag hvide Marmorstene;
Hans Falk er fløiet bort i Skov,
Hans Hund har taget sig Forlov,
Hans Ganger skraber med sin Hov,
Den føler sig alene.

Thi med den ædle Drot gik ud
Den gamle Stammes lige Skud, -
Hvor skal de Manden finde,
Som bærer Kronens gyldne Baand
Samt Sværd og Spiir, at from i Aand
Han være kan den Svage Haand
Og Øie for den Blinde?

Alt samled sig i Tusindtal
Det stærke Folk fra Fjeld og Dal,
De stimled hid til Thinge;
Paa Steen den gamle Biskop stod,
Hvor Mængden trængtes Fod ved Fod,
Mens Sands og Hjerte de oplod
For Trøsten, han vil bringe.

Han løfted høit sin gyldne Stav,
Saa tyst der blev som i en Grav,
Da lød hans stærke Stemme:
,,Vor Drot til Paradiset gik,
Han tømte Evighedens Drik,
Og Palmens Green til Scepter fik, -
Ham bør vi ei forglemme.

Men hvo skal sidde paa hans Stol?
Og hvo, som han en Retfærdssol,
Skal over Landet lyse?
En Hersker, som er Ære værd,
Hvis Mildhed gjør ham hjertenskjær,
Der svinge vil med Kraft sit Sværd
Og ei for Faren gyse?

Vi kjende Alle grant og godt
Fru <w>Agnes</w>, Søster til vor Drot,
Den ædle Enkefrue;
Hun bragte hist i fjerne Hjem
Et Tvillingpar til Verden frem, -
Lad os optugte Een af dem
Til Drot, som vi ham hue!''

Og Folket glad hans Ord fornam,
Med Bifaldsraab omringed ham,
Mens lydt paa Skjold de sloge:
En Ridder, Bondemand og Klerk,
Med Adel, Fromhed, Manddom stærk.
Blev valgte til det store Værk,
Og flux af Landet droge.

Fru <w>Agnes</w> sidder paa sin Borg,
Heel tankefuld og bleg af Sorg,
I sorte Enkeklæder;
Hun seer paa sine Gutter smaa,
Der slumrende i Vuggen laae, -
Da hørtes snelle Fjed at gaae,
En Svend i Salen træder: -

,,Hil sidde Du, min Frue! - Her
Med Hyrdestav, med Kors og Sværd
Tre Mænd for Porten vente;
Raymond, Antonius, Izarn, -
Udsendt fra Folket i Bearn,
Vil her hos Dig et Fyrstebarn
Som deres Drot sig hente!''

Fru Agnes løfter op sit Slør,
Og seer ved Salens hvalte Dør
De Trende dybt sig neie;
Hun drager Silkepuden glat,
Fra Vuggen bort, mens sorrigmat
Hun peger paa den bedste Skat,
Endnu hun har i Eie.

Den <w>Ene</w>, sort af Haar og bleg,
Med <w>knyttet</w> Haand, sig krum mod Væg
Og mut og trodsig vender;
Men <w>Een</w>, guldlokket, fri og frank,
Som Æblet trind, som Druen blank,
Mens Brystet kraftigt steg og sank,
Laae der - med <w>aabne</w> Hænder.

De tause Tre ved Vuggen staae,
Og tankefuldt de stirre paa
De stærke Løveunger;
Og det blev klart, til Valget vist
Forlangte de ei nogen Frist,
Thi alle Tre udbrød tilsidst
Med jubelglade Tunger:

,,<w>Der</w> ligger han med <w>aaben</w> Haand,
Med <w>aabent</w> Hjerte, freidig Aand,
Som skal vor Hersker blive!
Naar han har endt sin Ungdoms Tugt,
Vi ham i Purpur svøbe smukt,
Og Fyrste-Æblets rige Frugt
Udi hans Haand vi give!''

Og alle Tre med hellig Lyst
Berøre sagte Drengens Bryst
Med Sværd, med Kors, med Staven;
Og sværge høit, den Herre bold
At værne kjækt mod Vee og Vold,
I Fredens Ly, bag Kampens Skjold
Ham trofast indtil Graven.

Og han blev stor, blev from og stærk,
Og Herredommets tunge Værk
De trygt hans Haand betroede;
Han førte, som en ærlig Drot,
Sit Sværd og Scepter lige godt;
Derfor i Hytte som i Slot
Hed han <w>Gaston den Gode</w>.
</body>
</poem>

<poem id="winther2018090629" variant="winther2018081125">
<head>
    <title>Sangeren Simonides</title>
    <firstline>I Marmorhal, ved Lamper klare</firstline>
    <source pages="144-149"/>
    <quality>korrektur1,korrektur2,kilde,side</quality>    
</head>
<body>
I Marmorhal, ved Lamper klare,
Paa Hynderne langs breden Bord
Laae leiret et bekrandset Chor
Af Ynglinge, mens rundt en Skare
Hetærer dem den Gud frembare,
I hvem al Sorgens Glemsel boer.

Hvor stærkt de sorte Øine straaler!
En Duft igjennem Hallen gaaer
Fra Roserne om blanke Haar
Og fra de druefyldte Skaaler,
Hvori en yndig Haand tilmaaler
Hiin Lægedom for Hjertets Saar.

Sødt Fløiter tone, Strænge bæve,
Og, hyllet let i flygtigt Flor,
En Række Dandserinder snoer
Sig ind i Salen, mens de svæve
Med Sangens Flugt og siirligt hæve
En fyldig, broget Blomstersnor!

Midt i Symposiets den hulde,
Begeistret høie Jubellarm,
Der hviler taus, men glad og varm,
<w>Simonides</w> med tankefulde,
Med dybe Blik, som flux han skulde
Til Lyren strække hen sin Arm.

Han ryster Lokkerne, de rige,
Fra Panden, mens i Hjertets Grund
Med smilende, forklaret Mund
De Billeder, som trindt fremstige,
Han gjemmer snildt, og tømmer lige
Sin Patera til klaren Bund.

Men snart Begejstrings vilde Ranke
Kan til sin Skjønheds Grændse naae;
Din søde Flamme, Bacchus! maa
Formæles med en ædel Tanke;
Hvis ei, den bryder Gratiens Skranke,
Formastelig og fræk og raa.

I Festens Hal de kaade Svende
Har alt den lave Bærme smagt,
Hvori den skumle Gift er lagt.
De stamme, - deres Øine brænde, -
Forsmædelige Raab de sende
Imod Olympens høie Magt.

Den rige Sol, den rene Maane,
Hver Magt, som Guddoms Navn har havt,
Ja, Himlens Lyn, selv Rankens Saft,
Og Jorden, Bølgerne, som blaane,
Afsindigt deres Tunger haane,
Hovmodende paa egen Kraft.

Da hæver sig den skjønne Sanger,
Han harmfuld griber sig om Skjæg,
Tilside slaaer han Kappens Læg
Og kneiser som en ædel Ganger,
Idet med nøgen Arm han langer
Sin gyldne Lyra ned fra Væg.

Med Ild han frem for Bordet træder,
Og ret af Hjertets dybe Trang
Til Melodiens kjække Gang
En prægtig Hymne høit han qvæder; -
Til Guders og Gudinders Hæder
Frem strømmede hans rige Sang!

De milde, evigglade Guder
I værdig Glands han stiller frem;
Men ubarmhjertig, bitter dem,
Der haane Himlen, han bebuder,
Hvor Hunden ved Cocytus tuder,
Et evigt, rædsomt Dødens Hjem.

Liig stumme, strenge Offerpræster,
Der, dybt begeistred' af en Gud,
Staae lyttende til Varslets Bud,
Hans klare, stærke Øine fæster
Sig paa de trodsig tause Gjæster,
Hvis frække Ild ei slukkes ud.

De lee: ,,Ei! see, hvor han kan fægte!
Vil Ingen hjælpe ham i Kamp?
Herakles ei, den svære Tamp?
Hans Kølleslag er jo saa ægte!
Ei Ledas Børn, de tappre Knegte?
Nei - Alle kun er Dunst og Damp!''

Da nærmer sig en Træl og vækker
Med Budskab ham, at tvende Mænd
Ved Døren vente deres Ven.
Sandalen Sangeren han rækker
Og den Hensjunkne sagte trækker
Ved Kappen til Portalet hen.

Han træder ud. Med lange Landser
To Ynglinge paa Torvet staae;
Og som han nærmer sig, de gaae
Fremad i sølverhvide Pandser; -
Knap troer han sine egne Sandser,
Og føler Hjertet ængstligt slaae.

Han dvæler, - deres Fjed de sinke, -
Han iler, - hvilken selsom Færd!
Naar han sig troer dem ganske nær,
Saa staae de atter fjernt og vinke,
Mens over deres Hjelme blinke
To Stjerner med et hvidligt Skjær.

Med Eet de vende sig og sænke
De blanke Spyd med Odden did,
Hvorfra de Skrig end trænge hid,
Som Guders Glands og Hæder krænke
Og mere snelt, end man kan tænke,
De svinde som en Taage hvid!

Og som han da sit Øie hefter
Paa Huset, hvor i vilde Lag
Han nys har ført en hellig Sag,
Han seer, dets Piller give efter,
De vige for useete Kræfter -
Og Taget synker med et Brag!

Med Skræk og Rædsel maa han skue,
At ei een Sjel undsluppet var.
Sin Tak han inderligt frembar
For Himlen, paa hvis dunkle Bue
Stod <w>Dioscurers</w> Tvillinglue
Og smiilte dobbelt reen og klar!

- Den Sanger Guderne beskytter,
Der from sit Offer dem faaer bragt,
Og ved sin Stemmes stærke Magt
Det Jordiske til Himlen knytter;
I Sjelens inderste Adyter
En Guddomsflamme staaer som Vagt.
</body>
</poem>

<poem id="winther2018090630" variant="winther2002113011">
<head>
   <title>Helene</title>
   <subtitle>Et Sagn</subtitle>
   <toctitle>Helene. Et Sagn</toctitle>
   <firstline>Der ligger en Borg paa skovgroet Hald</firstline>
    <source pages="150-160"/>
   <quality>korrektur1,korrektur2,kilde,side</quality>
</head>
<body>
Der ligger en Borg paa skovgroet Hald,
Ved Foden bruser det skumhvide Fald.

I Borgegaarden der grønnes en Lind,
Der suser den sagte Sommervind.

I Luften dirrer Lærkens Qvad,
Fra Linden synker det duftende Blad.

Paa Borgens Altan, med Haand paa Kind,
Der sidder <w>Helene</w> med tankefuldt Sind.

Der sidder <w>Helene</w>, det Lilieskud,
Og stirrer med Længsel i Dalen ud.

Hvad buldrer vel hist i grønne Dal?
Det er ei Strømmens mægtige Fald.

Hvad dundrer vel over den fjerne Bro?
Hvad vækker vel Echo i Skovens Ro?

Tolv Brødre er det! de ride hjem,
Tolvhundred Svende følge med dem.

De Staalplader rasled og Hestene sprang,
Saa mægtigt skingred Trompetens Klang.

Den Vægter blæste, den Vindebro sank,
Dybt neied <w>Helene</w>, som Vidien rank.

I Salen stande de stærke Tolv,
I blankt Staalharnisk, med breden Skjold.

Som Støtter af Malm de stande tyst,
Knap sittrer den gyldne Kjede paa Bryst.

Da springer den Fløidør svævende op,
Ind træder <w>Helene</w> med Terners Trop.

Hun neier sig væn for hver især:
,,Velkommen, velkommen, o, Broder kjær!''

Hun rækker en duftende Krands til hver:
,,Velkommen, I Brødre! fra Ledingsfærd!''

Hun fylder dem hver en gylden Pokal:
,,Velkommen, I Brødre! til Fædres Hal!''

,,Velkommen, I Brødre! og siger nu frem:
Hvad bringer I mig fra Kampen hjem?''

Da mæled den Ældste heel alvorsfuld:
,,Vi bringe dig intet Smykke af Guld.''

Vi bringe dig intet Perlebaand; -
Vi bringe tolv Beilere til din Haand!

Den Første, som Fortunat, er riig,
Den Anden huldsalig og uden Sviig.

Den Tredie som Vaaren, frisk og skjøn,
Den Fjerde saa fornem en Fyrstesøn.

Den Femte er from og lærd som en Klerk,
Den Sjette han er en Samson stærk.

Den Syvende synger saa sødt en Sang,
Den Ottende vækker sin Harpes Klang.

Den Niende haver saa meget Land,
Den Tiende Skibe som Havets Sand.

Den Ellevte træder i Dands saa let,
Den Tolvte er jævn og ret og slet!

Men Alle saa kjækt, med mandig Kraft
De lege med Sværd og Landseskaft.

Og hver har svoren ved Himlens Gud,
Kun du skulde være hans valgte Brud.

Og hver har svoren os Hævn og Had,
Hvis ei du skjenked, hvad Een dig bad.

Og Alle har lovet os Lykken slem,
Hvis ei du bønhørte Een af dem!''

Den Jomfru neied sig dybt for hver,
Hun skifted sit favre Rosenskjær.

Mod Barm hun pressed sin Haand med Vee,
Og Taaren randt over Kindens Snee,

,,O, Broder kjære! barmhjertig vær!
Og lad mig dvæle hos Eder her.

Jeg vil ei bytte mit Jomfrunavn
For Guld, for Land eller Skib i Havn.

Jeg vil ei miste min Jomfrukrands
For Harpeklang, for Sang og Dands.

Nei, her vil jeg døe, hvor jeg er fød,
Og her vil jeg skjenke Jer Viin og Mjød.

Nei, her vil jeg smykke min Faders Gaard,
Og her vil jeg læge hver Sot og Saar;

Og muntre Jert Sind med Sang og Spil,
Og lukke tilsidst <w>mit</w> Øie til!

Jeg spørger Jer nu, ved Christi Blod,
Har jeg ei været Jer Søster god?

Og har jeg været Jer Søster god,
Saa tigger jeg her for Eders Fod:

O, sværger mig helligt ved Korset til,
At aldrig I mig forstøde vil!''

Frem treen de Brødre, - og mild og blid
Hver kyssed den Jomfrukind saa hvid.

Og alle Sværde af Skeden foer,
Og Alle som Een paa Korset svoer:

,,Du var os en Søster, god og from,
Du var os vor helligste Helligdom;

Saa sværger jeg Dig paa Korset til,
At aldrig jeg dig forstøde vil;

Men kjæmpe for dig og døe, - saavist
Mig hjælpe Gud og den hellige Christ!'' -

- Tre Dage svandt; den Vægter sang
Sit Midnatsvers paa Taarnets Gang.

Han stirred ud i den stille Nat,
Han lytted og spidsed sit Øre brat.

Hvad buldrer hist i den dybe Dal?
Det er ei Strømmens mægtige Fald.

Hvad dundrer vel hist paa fjerne Bro?
Og vækker Alfen af Nattero.

Hvad bruser ud fra den grønne Skov?
En Gangerskare med jernlagt Hov!

Den Vægter sætter sit Horn for Mund,
Saa blæser han ud over Dal og Lund.

Det gjalder saa frisk som Hanegal, -
Tolv Horn ham svare fra dunkle Dal.

Tolv Horn, med Gabet mod Borgen vendt,
De Stemmer er ham saa vel bekjendt.

,,Herud, I Brødre! med Sværd og Skjold,
De Beilere rende mod Muur og Vold!

Herop, I Svende! ved Fakkelglands
I træde saa lystig en Vaabendands.

Herop! herud! baade Ridder og Pilt!
Det gjelder at svinge sig kjækt og snildt!''

De Beegpander blussed fra Borgetind,
Og Svendene strømmed der ud og ind.

Fra Slyngerne susede Steen som Regn,
De tordned paa Murens stærke Hegn.

Mod Borgens Porte, mod Taarnets Steen
Den Vædder forsøgte sit Pandebeen.

Da bragede Porten og Planken faldt,
Ind myldred de gjennem den trange Spalt.

Skarpt Pilen fløited, som høit i Sky
Den klingende Lærke ved Morgengry.

Hvor Køllen drøned, en Pande brast,
Hvor Øxen sænktes, der sad den fast.

Vildt Hornene skingred, Kampraabet lød:
,,<w>Helene!</w> <w>Helene!</w> Seir eller Død!''

Saa Mand mod Mand i det slibrige Blod,
Med Haand imod Haand og Fod ved Fod.

Mens Sværdene hvined og Pladerne sprang,
De Landser rasled og Kjæmperne sang.

Eet Kampvers sang baade Fiende og Ven:
,,<w>Helene!</w> og Seier! - <w>Helene</w> igjen!''

Paa Trapper og Gange, paa Murens Krands
Der stod den vildeste Dødedands.

Ned vælted et Taarn med Damp og Qvalm,
Og Brødrenes Svende de sank som Halm.

Som hidsede Bjørne de slog og stred,
Men - Alle tilsidst dog i Græsset bed.

Da jubled de Beileres Overmagt, -
End stod de Brødre heel uforsagt.

I Borgens inderste, snevre Gaard
De Tolv i Kreds omkring Linden staaer.

I Kredsen derinde, med Lag paa Lag,
Deres Skjolde danne et Huus med Tag.

Som Støtter af Malm de stande tyst,
Og vente den sidste Drab og Dyst.

Om Skjoldhuset slaae de en prægtig Ring, -
Her holdes det sidste Retterthing.

Gjennem sprængte Port, over Gruus og Liig
De Beilere storme med Pral og Skrig.

Høit Sværdene synge den sidste Sang,
Og Hjelmene klinge som Klokkeklang.

Og Blodet strømmer! - men fast i Fod
Hver Broder falder just, hvor han stod! -

- De Beilere stønne af mødigt Bryst:
,,Nu har vi da endt den blodige Høst!''

De Beilere støtte sig trætte til Sværd:
,,Hvor er nu den Løn, som er Kampen værd?''

,,Hvor er nu Prisen, vi vandt tilsidst?
Hvor er den yndige Rosenqvist?''

De løfte det Skjoldtag sagtelig væk:
Da blegned hver Beiler af Vee og Skræk.

De troede, de plukked en Rose rød,
De fandt kun en Lilie, bleg og død!

De standsed og stirred med mørke Blik, -
En gysende Vind gjennem Linden gik.

De svang sig til Hest, paa Skjold de slog,
Og langsomt tyst mod Skoven drog! -

Men øde stod Borgen paa høien Hald,
Ved Foden skummed det hvide Fald.

I Gaarden vifted den grønne Lind,
Der laae Helene med hviden Kind;

Hvor rundt om hende en Sørgevagt
Af trofaste Brødre sig havde lagt.

Den vevre Lærke i Luften qvad,
Fra Linden flagred det duftende Blad.
</body>
</poem>

<poem id="winther2018090631" variant="winther2002113012">
<head>
    <title>Tre Beilere</title>
    <firstline>Histnede ved Bækken</firstline>
    <source pages="161-165"/>
    <quality>korrektur1,korrektur2,kilde,side</quality>
</head>
<body>
Histnede ved Bækken,
Hvor Avnbøgen staaer,
Hun sidder bag Hækken
Og fletter sit Haar;
Og Fugle med Fiske
Saa listigt i Løn
De qviddre, de hviske:
,,Hvor Hun dog er kjøn!''

Høit Bølgerne buldre
Ved Møllen forbi:
,,De sneehvide Skuldre,
Dem favnede vi!''
Mens ivrigt de strømme
Med Hjulet omkring,
Den Møller maa drømme
De sødeste Ting.

Saa hen forbi Kirken
De glide saa glat,
Hvor tæt under Birken
En Græsbænk er sat;
Og Præsten maa gjemme
Sin Bog og sit Blad,
Og Hjertet istemme,
Hvad Voverne qvad.

Ved Borgen de bruse,
De synge med Magt
I Fjeldkløftens Sluse
Om Skjønhedens Pragt.
Der lytter den Junker
Bag Silkegardin;
Da flammer, da funker
Hans Øie, hans Kind.

- Hvor Smaafugle bygge
I Løn og i Lind,
Hun sidder i Skygge
Med rødmende Kind,
Mens Tankerne sværme
Saa viden om Land;
Da seer hun sig nærme
De Trende paa Stand.

Sig Junkeren nærmer,
Duunskjægget om Mund,
Med guldstukne Ærmer,
Med Horn og med Hund:
,,O, vil du ei være
Kjær Huusfruen min?
Du Fløiel skal bære,
Og blødt Hermelin!''

Den Præstemand stønner
I sorten Talar,
De ydmygste Bønner
Hans Hjerte frembar:
,,Jeg var, for Exempel,
En Huusbond for dig!
Det yndigste Tempel
Da blev du for mig!''

Den Møller, den hvide,
Sig lister derind,
Han staaer ved en Side
Med blussende Kind:
,,Ak, end dog min Nød, du!
Ved Kjærligheds Magt, -
Saa kraftigt et Brød du
Vist aldrig faaer smagt!''

Men rask hun sig reiser,
Saa stolt og saa rank,
Og Hovedet kneiser
Med Fletningen blank:
,,Jeg ikke mig sælger
For Guld og for Glands;
I Elskov jeg vælger
Og mister min Krands.

Herr Junker! I slide
Jert Fløiel og Maard!
Ei ved Eders Side
Til Kirken jeg gaaer!
Herr Pastor! I holde
Ved Pen og ved Skrift;
Fleer Ungmøer bolde
Der er i vort Stift!

Thi Een er for ung til
At eie min Krands;
Den Anden for tung til
At træde min Dands.
Nei, Flaske og Bæger
Hinanden staae næst,
Og lige Børn leger,
Det veed jeg, dog bedst.

Herr Pastor! I læse
Og vie min Krands!
Herr Junker! I blæse
Paa Hornet til Dands!
Men Dandsen jeg træde
Med Mølleren her,
Min Trøst og min Glæde,
Saa kjæk og saa kjær!

Naar Solen den blinked,
Og Maanen saa mat,
Fra Lugen han vinked
Godmorgen! Godnat!
Jeg spored i alle
De Viser, han qvad,
Som de nu kan falde,
Om Elskov han bad!''

- Saa vied da Præsten
Den hellige Krands;
Saa blæste fra Hesten
Den Junker til Dands;
Saa dandsed de Tvende
Hel lystigt i Hu, -
Det kan sig vel hænde,
De dandser endnu!
</body>
</poem>

<poem id="winther2018090632" variant="winther2017100271">
<head>
   <title>Ved Kilden</title>
   <firstline>Fra Klippens Hjerte Straalen sprang</firstline>
    <source pages="166-169"/>
   <quality>korrektur1,korrektur2,kilde,side</quality>
</head>
<body>
Fra Klippens Hjerte Straalen sprang,
Nattens Stilhed yndigt klang
Dens Rislen i det brune Bækken;
Sig Nattergalens Triller svang
Liig Honningbier ud fra Hækken.

Men over Vældet, from og blid,
Guds Moder throned, marmorhvid,
I Rammen, hugget ud af Fjeldet;
Velsignende til evig Tid,
Det stjernekronte Hoved hældet.

Der Haand i Haand og Fod ved Fod,
Blødt lænet op mod Kummen stod
Den ranke Svend, den unge Frue;
Og deres Tanker, deres Blod
Ømt mødtes i den samme Lue.

Som klare milde Stjerneskud
Fra Bryst til Bryst der vandred Bud
I Suk og Ord fra deres Munde;
Og Ingen hørte dem; kun Gud
Til deres Løndom lytte kunde.

Hiint Punkt stod Begges Stjerner paa,
Hvor just de skulde Knuden slaae
Og vandre som en Dobbeltlue;
Hvad eller fjernt de skulde gaae
Adskilt paa Livets Hiimnelbue.

Paa <w>Hendes</w> Tankers Himmel var
En liflig Vaarnat aabenbar,
Hvor alle Uskylds Stjerner tindre;
<w>Hans</w> skumle Blik kun Vidne bar
Om Vinterstormen i hans Indre.

Fortroligt klynget til hans Arm,
Halvdækket Øiet, Kinden varm,
Med hele Sjælens Kraft hun hørte;
Ei Ord, kun Suk fra hendes Barm
Ham Kjærlighedsbeviset førte.

Men fra <w>hans</w> Mund fremgik en Flor
Af Tankefylde, Blomsterord,
Som Alt med høie Farver malte;
Liig Riimkrystal paa Foraarsjord
Det glimred klart og koldt, — han talte.

,,Her knæler jeg —- Din Skjønheds Træl!
Min Troskab stal, liig dette Fjeld,
Hvis Tinde Himlens Sky bekrandser,
Staae fast, saa vist som dette Væld
Sin rige Straale aldrig standser!''

Da standfed Kilden ved hans Ord, —
Den drog med Hast sin Perlesnor
I Klippens tanse Bryst tilbage;
En Gysen gjennem Krattet foer
Og sittred som en dæmpet Klage.

Med Smertens Suk og med hans Navn
Paa Læben, sagte hun i Favn
Paa alle Engens Blomster segned;
Mens Aanden søgte Fredens Havn
Paa Kinden Livets Rose blegned.

Fra Øst nedsank en Morgensky,
Og det var Himlens Engle blye,
Udvalgte af den skjønne Skare;
Vag deres Vingers fromme Ly
Den brudte Lilie de bortbare.

Men dybt mod Vest, hvor Veien brød
Et Gab igjennem Klippens Skjød,
Han styrted vildt, med Læber blege;
Det var, som Blomsterne i Nød
Forfærded' for hans Fjed bortvege! —

Da fødtes Solen over Vang
Og tændte, fulgt af Lærkens Sang,
Dugdiamanterne paa Hækken;
Men Kildens Straale gjenfødt sprang
Og risled i det brune Bækken.
</body>
</poem>

<poem id="winther2018090633" variant="winther2017100270">
<head>
   <title>Romanze</title>
   <firstline>Og det var den Ridder, krum og graa</firstline>
    <source pages="170-176"/>
   <quality>korrektur1,korrektur2,kilde,side</quality>
</head>
<body>
Og det var den Ridder, krum og graa,
Alvorligt sin Datter han vinked;
Saa monne de ned i Haugen gaae,
Mens Aftensolen blinked.

Heel tankefuld den Gamle gik;
Men Frøkenen, kjæk og sikker,
Ham speider og med dristigt Blik
Ind under hans Øine kigger.

— ,,Og hør mig nu, kjær Dotter min!
Det huer mig vovt og ilde
At see den evige Mandolin
Og høre dig trille og spille.

Det huer ei heller ret mit Sind
At see, hvor den unge Sanger
Hver Stund paa Dagen ud og ind
Til dig udi Buret ganger.

Den Minstrel kom — Gud veed hvorfra —
Nu her han om sig sniger;
Og søger han noget — hvad er det da?
Vor Viin vel og vore Piger.

Nu har du sjunget mig meer end nok,
Nu skal du engang til Dandsen;
Imorgen vi for din Jomfrulok
Vil flette dig Brudekrandsen.

Imorgen kommer den Ridder prud,
Som skal styre dig herefter;
Da bliver jeg fri — og takker Gud —
Det gaaer over mine Kræfter.

Vel ung han er og smuk — men streng!
Og, troe du mig, <w>han</w> har Hægter!
God Nat, mit Barn! jeg gaaer i Seng,
At vaage jeg meer ei mægter!'' —

— Den Frøken stod saa taus en Stund,
Dog blegned hun ei som Døden,
Til Graad ei drog sig hendes Mund, —
Nei, hun blussed som Aftenrøden.

I Øiet spillede Trods og Mod,
Den fine Haand hun knytted;
Med faste Skridt den lille Fod
Hen over Græsset hun flytted:

,,Og skal jeg være den Ridders Brud
Alt mod mit Hjertes Villie,
Han plukke skal, ved Elskovs Gud!
Hverken Rose eller Lilie!''

Men skjult bag Busk den Minstrel stod
Og hørte paa hendes Tale;
Hans Hjerte hopped med lystigt Mod
Som Kaninen i grønne Dale! —

— Da Solen sov og Natten kom
Med Stjerner, Stilhed og Drømme,
Et sneehvidt Slør hun svøbte om
Sit Guldhaars fængslede Strømme.

Did vandred hun paa krumme Sti,
Hvor et rødligt Lys hun skimted;
I hver en Busk, hun gik forbi,
St. Hans-Orme gløded og glimted.

Paa Skrænt, i Ly af Fjeldet laae
En lille, hemmelig Bolig,
Opbygt af Gran og Mos og Straa,
Saa hyggelig og fortrolig;

Hvor Caprifolien yppigt hang
Og det lave Tag beskytted:
Derinde den Minstrel sad og sang,
Mens ude Smaafuglene lytted.

Der Frøkenen lytted og stille stod
Alt med sit anende Hjerte,
Som luevarmt nu bæved mod
Den ventende Fryd og Smerte.

Ind treen hun dog med livligt Mod,
Ei ængsteligt hun dvæled;
Den skjønne Yngling for hendes Fod
Med straalende Øine knæled.

Da tog hun ham i sin bløde Favn,
Den yndefulde Qvinde!
Og der var ei saa sødt et Navn,
Han fik det jo af hende!

Hun hvisked sagte: ,,En Ridders Brud
Vel vorder jeg mod min Villie;
Men dig jeg offrer, paa Elskovs Bud,
Min Rose og min Lilie!''

Henrykt han til sit stærke Bryst
Den segnende Jomfru hæved;
Og fulde af Paradisets Lyst,
De unge Hjerter bæved.

Men under den vennehulde Strid
Med Latter og Suk og Taarer,
Pludselig ved et kraftigt Bid
Hans Kind til Blods hun saarer;

Og hvisker ham i Øret blidt:
,,Det Tegn — det skal du bære!
Jeg mærker kun, hvad der er <w>mit</w> —-
Mit Hjertes Ridder du være!

Thi falmer engang dit sorte Haar
Og dit Øies Lys udbrænde,
Skal jeg dog paa det lille Saar
Mit Hjertes Ridder gjenkjende!''

Da kyssed hun ham — mod Hjertets Gjem
Til Afsked han hende pressed;
Og Morgendæmringen lyste hjem,
Da hun svæved hen over Græsset! —

— Men der blev lystigt i Borgesal,
Hvor de muntre Gjester vrimled;
Fra Fjeldetop, fra dybe Dal
Vasallerne hidstimled.

Det var den Ridder, krum og graa,
Han smidskede saa i Skjægget:
,,Nu kan jeg endelig tænke paa
At faae min Kylling af Ægget!"

Alt klinger klart Trompetens Sang,
De brogede Faner flagre;
Den Brudgom flink fra Sadlen sprang:
,,Hvor er nu min Brud, den Fagre?''

Frem ledte man da den unge Brud,
Blegkindet og mat af Øiet;
Men hid han traadte, den Ridder prud,
Og skjelmsk mod hende sig bøied;

,,Du mærked med Bid, hvad der var <w>dit?</w>
Siig, husker du ei paa Arret?
O, laan mig dog nu dit Øie blidt,
Og see, om jeg ikke har 'et.''

Da saae hun paa ham, med Tvivl i Sind,
Ret som hun ikke forstod 'et;
Hendes Elskovsmærke <w>han</w> bar paa Kind,
End rødmende frisk af Blodet!

Og pint han hvisked: ,,Hiin Ridders Brud
Du blev dog, skjøndt mod din Villie;
Han selv har plukket, paa Elskovs Bud,
Din Rose og Din Lilie!''
</body>
</poem>

<poem id="winther2018090634" variant="winter2018081226">
<head>
    <title>Et Billed</title>
    <firstline>Jeg raader Dig, min Dotter skjøn!</firstline>
    <source pages="177-179"/>
    <quality>korrektur1,korrektur2,kilde,side</quality>
</head>
<body>
,,Jeg raader Dig, min Dotter skjøn!
Ei gange du i Skoven grøn.
Du vorder ei den Jægers Viv,
Han øder før dit unge Liv.

,,Ak, Moder! han er from og god,
Han kan ei tørste efter Blod!
Nei, kun mit Kys og Favnetag
Han tørster efter Nat og Dag!''

Saa gik hun til den dunkle Lund,
Og med løb hendes lille Hund;
I røden Baand en Bjelde klar
Omkring sin hvide Hals den bar.

Og det blev Aften, det blev Nat,
Da kradsed det paa Døren brat;
Og jamrende i Stuen sprang
Den lille Hund, saa Bjelden klang.

Alt i den aarle Morgenstund
Den Moder gik i dunkle Lund,
Og Hunden sprang og fulgte med
Og viste Vei for hendes Fjed.

I Skovens Dyb, i Græssets Skjød
Hun fandt sin Datter, bleg og død,
Med Smil paa Mund, med Øiet lukt,
Med Staal i Barm og - Blomsten plukt.

Den Moder grov saa lang og bred
En Grav, mens Taaren randt derved;
Selv Graad i Blomstens Øie laae,
Og Hunden sad og saae derpaa.

Hun med den ømme Moderarm
Sin Datter trykked mod sin Barm;
Hun løfted hende op fra Eng
Og lagde hende selv i Seng.

Hun trykked Puden paa af Muld
Og sukked ret saa kummerfuld;
Hun Teppet fik paa Leiet lagt
Af Grønsvær og med Blomsterpragt.

Saa sank hun ned og bad en Bøn
Andægtig i den Kirke grøn,
Mens Solens Kerte flammed rødt
Og Fuglene sang Psalmen sødt! -

I Skoven, nær Hos Vedbygaard
End et forfaldent Kors der staaer,
Der minder om den unge Mø,
Som her i Vaaren maatte døe.

Tæt ved, i gamle Egetræ
En kulsort Ravn har Ly og Læ;
Med hæse Skrig den Vingen slaaer, -
Den bygged der i hundred Aar.

Men paa den skyggefulde Sti
Ved Dag knap Nogen gaaer forbi,
Endsige i den skumle Nat, -
Thi det er ikke rigtigt fat!
</body>
</poem>

<poem id="winther2018090635" variant="winter2018081227">
<head>
    <title>Drømmen</title>
    <firstline>Medens over salte Vande</firstline>
    <source pages="180-181"/>
    <quality>korrektur1,korrektur2,kilde,side</quality>
</head>
<body>
<nonum><center><w>Hun.</w></center></nonum>
Medens over salte Vande
Du dit stolte Fartøi førte
Langt fra mig, til fjerne Lande,
Overalt din Røst jeg hørte.

<nonum><center><w>Han.</w></center></nonum>
Medens du, med Graad paa Kinden,
I din Stue sad herhjemme,
For mit Øre sused Vinden
Evigt kun din milde Stemme.

<nonum><center><w>Hun.</w></center></nonum>
Engang greb du mig i Drømme
Om min Haand af alle Kræfter;
Mine Fingre var saa ømme
Mange Dage end derefter.

<nonum><center><w>Han.</w></center></nonum>
Samme Nat jeg stod i Stavnen,
Dybt i Storm og Mulm begravet;
Mig en Braadsø tog i Favnen
For at slynge mig i Havet.

Kraftigt greb min stærke Næve
Fat i Skibets store Anker,
Til jeg atter kunde hæve
Mig paa Dækkets sikkre Planker.

Som min Skytsaand har du, Søde!
Fulgt mig over Havets Strømme;
Ankret var din Haand, den bløde,
Som mig frelste huldt i Drømme.
</body>
</poem>

<poem id="winther2018090636" variant="winther2002112601">
<head>
    <title>Kong Volmer paa Reisen</title>
    <firstline>Mig tykkes alt fra min høie Hest</firstline>
    <source pages="182-183"/>
    <quality>korrektur1,korrektur2,kilde,side</quality>
</head>
<body>
Mig tykkes alt fra min høie Hest
At høre min Due kurre;
O, Deiligste! snart er jeg din Gjæst
I din Rede, det grønne Gurre.
Alt som jeg farer i Skovene frem,
Gjennem Moser og dunkle Dale,
Synes mig høre omkring dit Hjem
De fløitende Nattergale.

Mit Øie iler saa langt foran
Mine rappe, hvæsende Rakker;
Mig lokker ei bag det stille Vand
Hjorten med kneisende Takker.
Men dig, som kan seile i Luften blaa,
Misunder jeg vel din Vinge,
Du liden Sanger! fremad lad staae,
Min første Hilsen at bringe.

Hvo skulde dog tænkt, o, Tovelil!
At din Fletnings guulbrune Slange
Skulde vorde en Snare, stærk og snild,
Dannerkongen at fange?
O, Tovelil! hvo skulde troe,
Mens Livets Brændinger larme,
Mig vilde skjenke sød Havn og Ro
Saa gudsvelsignede Arme.

Nu dæmrer Dag; de Fugle smaa
Alt vaagne i Krattets Bure;
Klart spejlende sig i Søens Blaae
Jeg skimter de røde Mure.
Mig tykkes alt fra min høie Hest
At høre min Due kurre.
O, Deiligste! snart er jeg din Gjæst
I din Rede, det grønne Gurre!
</body>
</poem>

<poem id="winther2018090637" variant="winter2018081942">
<head>
    <title>Farvel</title>
    <firstline>Der klinger en Klokke paa den rolige Vang</firstline>
    <source pages="184-185"/>
    <quality>korrektur1,korrektur2,kilde,side</quality>
</head>
<body>
Der klinger en Klokke paa den rolige Vang,
Mens Solen er ved at gaae ned.
Jeg hører en Stemme, den synger en Sang,
Saa Hjertet røres derved.

Jeg kjender den Klokke, jeg kjender den Ko,
Som den om sin Nakke bær;
Og Pigen, som synger, hun er mig saa tro,
Hun er mig saa inderlig kiær.

Nys fik jeg det sidste Farvel hende sagt
Af de mange, vi sagde saa tidt.
Hendes Sang den har en underlig Magt,
Som kunde den standse mit Skridt.

Jeg vinker Farvel til Kirken hist.
Som staaer med sin Krone rød;
Til dem, der bag Lindenes svale Qvist
Nu sove en Slummer sød.

Der nede paa Veien det lystigt gaaer!
Mellem Støv og Vaabnenes Blink
Majoren rider, Hornblæseren staaer
Og Fanen flagrer saa flink.

Her staaer jeg selv færdig og skal gaae med
Og bruge min Arm, om jeg kan,
Og gjenne dem bort, som gjør os Fortræd,
Og slaae for Konge og Land.

Om Døden for mig sit sorte Svøb
Har redt, det veed ikke jeg;
Men det jeg veed, at for ringe Kjøb
Faaer han mig ei med paa Vei.

Frisk op, min Sjæl! Jeg svinger min Hat,
Skjøndt mit Hjerte banker derved.
Jeg ønsker jer Alle tusind Godnat!
<w>Der</w> klinger Hornet - Afsted!
</body>
</poem>

<poem id="winther2018090638" variant="winther2002120106">
<head>
   <title>Et Genrebillede</title>
   <firstline>Det sused i Lindenes glindsende Blad</firstline>
    <source pages="186-188"/>
   <quality>korrektur1,korrektur2,kilde,side</quality>
</head>
<body>
Det sused i Lindenes glindsende Blad.
Høit Gjøgen den kukked og Bogfinken qvad,
Auriklerne dufted,
Mildt Vaarvinden lufted,
Mens Bien beruset paa Kløveret sad.

Paa Løvhyttens Mosbænk, saa yndigt i Løn
Sad Møllerens Datter og Skovfogdens Søn.
I dæmrende Bolig
Hun læned fortrolig
Sin Kind til hans Skulder og hørte hans Bøn.

Ved Huset paa Trappen sad Mutter og spandt.
Hun lytted og vented, mens Tiden den randt:
,,Nu er her saa stille!
Nys Han og min Lille
Jo fyldte mig Øret med Skjemt og med Tant!''

Men Jægerens Hector, som hos hende laae,
Han mæled: ,,Jeg hende i Lysthuset saae
I Fryd og i Gammen
Med Jægeren sammen, -
Skjøndt sagtens jeg ikke forraade dem maa.''

Den næsvise, vindige, lille Hr. Stær
Han læsped: ,,Nys var jeg dem begge saa nær,
At grant jeg fik høre,
Hvor han kunde føre
Sin Sag, som det lod, ei til hendes Besvær.''

Frem sneg sig den hvide, den smidige Kat
Med ringlende Hale, med krum Ryg og glat:
,,Jo, de er poliske,
Jeg hører dem hviske
Fra Haven og Vindvet hver evige Nat.''

Og Svalen, den fromme, den Nonne i Sort,
Med hellig Fortørnelse mælede kort:
,,Jeg saae, hvor med Varme,
Han trykked den Arme
Til Brystet - og vendte undseelig mig bort.''

Fru Skade sad kjæk paa den duftende Stak:
,,Jeg veed, jeg er sikker, jeg fører ei Snak,
Jeg lyver ei! Jøsses!
Jeg saae dem jo kysses
Saa sødt og saa blødt og saa høit, at det smak.''

Hr. Stork med de lange, lakerede Been,
Han raabte fra Taget: ,,Den Sag er jo reen!
Jeg glæder mig saare
Til muntert ad Aare
Her hjem i det Mindste at bringe dem Een!''

- Og før de det aned, stod Mutter dem næst,
Og trued: ,,Nu veed jeg, hvad tjener Jer bedst!
Snart vil I nok trænge
Til Bord og til Senge,
Til Gryde, til Vugge, til Degn og til Præst!''
</body>
</poem>

<poem id="winther2018090639" variant="winter2018081943">
<head>
    <title>Forlokkelse</title>
    <firstline>Ung Anna før var lystig</firstline>
    <source pages="189-192"/>
    <quality>korrektur1,korrektur2,kilde,side</quality>
</head>
<body>
Ung <w>Anna</w> før var lystig,
Ja lystig, from og glad:
Hun qviddrede saa trøstig
Som Droslen under Blad.
Nu gaaer hun om saa stille,
Som drømte hun en Drøm;
I Øiet Taarer spille,
Og blive tidt en Strøm .

I aarle Dæmringstide,
Før Lærkerne de slaae,
Og Taageskygger hvide
End over Engen gaae,
Hun hurtigt snører Trøien,
Hun spænder sine Skoe,
Og iler ud til Høien,
Hvor Ellestubbe groe.

Og knap har Aftenrøden
Begivet sig til Ro,
Gaaer Anna ufortrøden
At flytte Lam og Ko.
Mens over Mark og Enge
Mørk Natten skrider frem,
Hun dvæler der saa længe,
At seent hun kommer hjem.

Men naar bag Krattets Kroner
Hun er forsvundet, da
Hel underfulde Toner
Sødt svæve hid derfra.
De yndelige Sange
Hvert Hjerte røres ved;
Men Ingen vover bange
At flytte did sit Fjed.

Bag Høiens steile Side,
Hist under grønne Tag,
Boer Ellekongen blide,
Det er en afgjort Sag;
Og naar han hist ved Skoven
Gaaer med sit Strængespil,
Er Ingen saa forvoven
At komme nær dertil.

Han er en mægtig Herre,
Han har saa møgle Guld;
Men hvad der end er værre,
Han er saa skjøn og huld.
Hans Stemme klinger fyldigt,
Som Fuglesang i Vaar;
Hans Blik er saa uskyldigt,
At Ingen det modstaaer.

I gamle Sagn og Viser
Om ham er meget sagt;
Man frygter og man priser
Hans hemmelige Magt;
Hel mangen faver Qvinde,
Som svandt fra Byen der,
I Høien sidder inde
Nu som hans Hjertenskær.

Sligt Byens Piger unge
Just kjende paa en Prik,
Men vogte deres Tunge;
Kun ved et Blik, et Nik
At klare hele Sagen
Er deres mindste Kunst:
,,Ung Anna er hentagen
I Ellekongens Gunst.''

Ung Anna før var lystig,
Ja, lystig, from og glad;
Hun qviddrede saa trøstig
Som Droslen under Blad.
Nu gaaer hun om saa stille,
Som drømte hun en Drøm;
I Øiet Taarer spille
Og blive tidt en Strøm.

En Aften, da til Lunden
Hun atter vandred hen,
Var hun med Eet forsvunden,
Hun kom ei meer igjen.
Man hørte da til Sangen
Det Strængespil, der klang
Saa yndigt over Vangen,
For allersidste Gang.

Hvad Byens andre Piger
I stille Aftenstund
Nu tænker og nu siger,
Fortier her min Mund.
Men kloge Folk i Byen
Vil vide sikkert, at
Hun er rendt bort til Fyen
Kun med en Landsoldat.
</body>
</poem>


<poem id="winther2018090640" variant="winther2002120107">
<head>
    <title>Den hvide Hind</title>
    <firstline>Skjøn Jomfru vinked med Haanden hvid</firstline>
    <source pages="193-196"/>
    <quality>korrektur1,korrektur2,kilde,side</quality>
</head>
<body>
Skjøn Jomfru vinked med Haanden hvid,
Hun stod paa Høielofts Svale:
,,Du favre Jæger! kom hid! kom hid!
At jeg nu kan med dig tale.

Og hør mig nu, du Jæger fiin!
Hvis du vil min Attraa stille,
Saa fange du mig den hvide Hind,
Som hist i Skov mon spille.

Den spiller om i den grønne Lund,
Der har den sit Natte-Stade,
Og kjøler sin rosenrøde Mund
I de sødtbeduggede Blade.

Og fanger du mig den hvide Hind,
Da skal den din egen være,
Hvad heller du faaer, hvad meest dit Sind
I Længsel kunde begjære!'' -

Da Natten kom og de Stjerner smaa
Paa Himlen tindrede stille,
I Skoven monne den Jæger gaae
At bede Dyrene vilde.

De Vagtler fløited i Sommerkorn,
I Krattet de Nattergale;
Den Jæger blæste sit Sølverhorn,
Saa det klang i Top og i Dale,

Han stod saa taus paa den grønne Sti,
Hensjunken i drømmende Tanker; -
Da piled den hvide Hind forbi
Hen over de lyngklædte Banker.

Da vaagned han op, da iled han med,
Hans Fod, hans Hjerte fik Vinger.
Den lokked ham sødt, den drog ham afsted
Som Jomfruens vinkende Finger.

Den dandsede let paa de slanke Løb,
Let monne han efter følge.
Den skinned saa klar, at Nattens Svøb
Ei kunde dens Flugt ham dølge.

Den standsed og stirred med Veemodsblik,
Som stod der i Øiet en Taare;
Dybt gjennem hans Barm som Lyn det gik,
Det smelted og smerted saa saare.

Og atter sprang den; da sluktes ud
Vesthimlens dæmrende Kerter;
I Øst forkyndte sig Dagens Bud, -
Og trætte var Begges Hjerter.

Den standsed igjen, liig spæde Lam,
Der fjæler i Løv sig bange;
Saa fløi den paany - og gjækked ham -
Men blev dog tilsidst hans Fange.

En purpurskinnende Silkesnor
Han slog om Halsen den ranke;
Da fulgte den Hind ham villigt, hvor
Han skred over Dal og Banke.

Han ledte den ind over Borgebro,
Hen frem under Høielofts Svale:
,,Kom hid, skjøn Jomfru! her staae vi To
Og ville nu med dig tale!''

Her stander jeg med den hvide Hind,
I Nat jeg fanged i Skove;
Jeg slipper den aldrig, den er jo min,
Glem ei, hvad du monne mig love!''

Han stødte i Horn, men paa Svalen kom
Ei frem den Ranke, den Blide.
Med Eet han vendte sit Hoved om, -
Da stod hun alt ved hans Side.

<w>Hun</w> Purpurtømmen om Halsen har,
Den silkeflettede Grime!
Da segned hans Haand; men Hjertet bar
Sin Blomst i den samme Time.

,,Tak have du Jæger, faur og huld,
Du løste den Trolddom fra mig!
Nu tage du alt mit Gods og Guld
Og mig - ifald du vil ha'e mig!''
</body>
</poem>

<poem id="winther2018090641" variant="winter2018081944">
<head>
    <title>Et Sagn</title>
    <firstline>Der var i længst forleden Tid</firstline>
    <source pages="197-204"/>
    <quality>korrektur1,kilde,side</quality>
</head>
<body>
Der var i længst forleden Tid
  En Drot, retfærdig, klog og blid.
Til Folkets Trøst, til Herrens Ære
  Sit Kongespiir han monne bære.
Han i sit Hjertes Helligdom
  Var som en Helgen reen og from.
Hvad Oltids dunkle Sagn os melde
  Om ham, jeg Eder vil fortælte.

Den unge Drot var draget ud
  At søge sin forsvundne Brud.
Den skjønne kongelige Mø
  Var kommet hid fra fjerne Ø.
Trygt over Hav og salten Vand
  Hun naaede til sin Brudgoms Land.
Alt var beredt til Jubel stor -
  Da svandt paa een Gang hendes Spor.
Med Fruer, Frøkner, Riddersmænd
  Hun som af Storm var veiret hen.

I Folkemund var talt og sagt
  Heel Meget om en hemmelig Magt,
Som lured hist blandt vilde Fjelde
  Og øved der sin skumle Væde.
For Korsets stærke Banner did
  Den flygtet var i fordums Tid;
Og Alt, hvad der i Landet skeete
  Af Ondt, man troede, den beredte.
Med Hjelm og Skjold den ædle Drot
  Forlod sit kongelige Slot.
Ham fulgte mangen trofast Mand
  Og hjalp ham søge trindt om Land.
De forsked, fritted ufortrøden,
  Men Rygtet selv var taus som Døden.

En lummer Dag han træt sig ned
  I Græsset lagde ved Kildens Bred.
Den risled frisk i dyben Dal
  I steile Fjeldes Skygge sval.
Rundt om ham leired sig hans Helte
  Med Skjold paa Arm og Sværd ved Belte.
I Ly for Middags-Solens Varme
  Tog Søvnen dem i sine Arme.
Og alle slumred trygt en Stund
  Omsuste af den svale Lund,
Mens ved den ædle, levende Skandse
  Een Knægt stod Vagt kun med sin Landse.

Med Eet foer Kongen fra sit Stade,
  Stærkt raslede hans Pandserplade,
Saa alle Kjæmper sprang op fra Jord
  Og ventede paa Drottens Ord.
Men Kongen dvæled, som sin Tanke
  Han vilde først i Sindet sanke.
Han støtted til en Stub sin Lænd
  Og talte saa til sine Mand:
,,Jeg, som I saae, var dybt og stille
  Indslumret her ved denne Kilde.
Da drømte jeg, at, mens I sov,
  Jeg vandred i en uhyre Skov.
Jeg, løb, det fasteste jeg kunde,
  Igjennem dunkelgrønne Lunde,
Og snart jeg naaede i min Drøm
  Til Bredden af en vældig Strøm.
Jeg voved ei at svømme over,
  For voldsomt bruste Strømmens Vover.
Jeg rastløs løb frem og tilbage,
  Men kunde intet Vad opdage.
Med Eet en Bro af Staal jeg saae,
  Som blank hen over Dybet laae.
Da skyndte jeg mig, kan I vide,
  Og naaede snart den anden Side.
Her voxte Bregner fjern og nær
  Langt høiere end Palmetræ'r.
Imellem svære Klippeblokke
  Der vrimled Dyr i store Flokke.
De løb saa vims; i høie Bjerge
  De havde Bo, som travle Dverge;
Og andre Dyr, uhyre store,
  Med Klo og Tand imod mig foere.
Men saae de Korset paa min Kappe,
  Saa flyede de paa Fødder rappe.
Tilsidst en Klippevæg jeg øined,
  Langt over Sky dens Tind sig høined.
Fast stod min Hu, derind jeg maatte,
  Jeg brugte al den Kraft jeg aatte.
Jeg sprang imod, saa haardt jeg evned,
  Den graae Granit med Bulder revned.
Ind gjennem mørke Klippegange
  Jeg snoede mig, ret som en Slange.
Tilsidst en hvælvet Hal jeg saae,
  Hvis Loft mit Blik ei kunde naae.
Der fandt jeg Hende, som mit Hjerte
  Med Længsel søger og med Smerte.
Min Brud og alle de Forsvundne
  Sad der i Trylleslummer bundne.
Tilbage drog jeg, for at faae
  Mit Sværd og mine Vaaben paa.
Den samme Vei jeg tog igjen,
  Paa blanke Bro jeg iled hen.
Jeg vilde gribe til mit Sværd, -
  Da vaagned jeg og fandt mig her.
See nu! min gyldne Ring jeg byder
  Den, som mit Drømmesyn udtyder!''<note>udtyder!,,] udtyder!''</note>

Og det var Ridder, det var Svend,
  De faldt i dybe Tanker hen;
Men Ingen var der, som forklared
  Den Løndom, Drømmens Dyb bevared.

Da traadte frem, hel uforsagt,
  Den unge Svend, som nys holdt Vagt:
,,Her staaer jeg, Drot! og er beredt
  At sige dig, hvad jeg har seet.
Dog love du, hvad end kan hændes,
  At ei din Harm mod mig optændes.
Dengang du sov med dine Mænd,
  Stod jeg og stirred paa dig hen.
Da see! frem af din Mund der krøb
  Et lidet Dyr, som hurtigt løb.
Som Vintersneen hvidt og puurt
  Det sprang imellem Græs og Urt.
Det var saa blødt som Hermelin,
  Dets Øie klart, og Foden fiin.
Over dets hvide Ryg der stod
  Et Kors, rødt farvet som med Blod.
Men da det kom til Kildens Rand,
  Det standsed ved dens klare Vand.
Jeg saae, det vilde gjerne over,
  Men skræmmedes af Bækkens Vover.
Da lagde tyst jeg Sværdet ned, -
  Det rakte just fra Bred til Bred;
Og flink paa Værgets blanke Klinge
  Jeg saae det lille Dyr at springe.
Imellem Bregner det sig snoede,
  Som yppigt hist i Krattet groede.
Imens jeg end det kunde skue,
  Løb det forbi en Myretue.
To Væseler imod det kom,
  Men som i Skræk de vendte om.
Ved Fjeldet hist, ad denne Kant
  Med Eet det for mit Blik forsvandt.
Dog kun en føie Stund derefter
  Kom det igjen af alle Kræfter.
Det atter brugte Klingen da
  Som Bro, og svandt, - hvor det kom fra!''

Den unge Konge stod forfærdet
  Og støtted sig en Stund til Sværdet.
Han drog det ud og raabte: ,,Her
  Vi stande vistnok Maalet nær!''
Han valgte sex af sine Mænd,
  Den syvende var den unge Svend.
Kun Sværd og Hjelm og Skjold de bare,
  Det var saa faver en Ungdomsskare.
Med dunkle Haar, med Ild i Blik
  De ranke gjennem Skoven gik.
Og da de kom til Fjeldets Muur,
  Høit blæste Kongen i sin Luur.
For Skjoldets Kors og hellige Mærke
  Sig aabned brat de Klipper stærke.
Ind i den mørke Bjergets Gang
  De Kjæmper traadte med Bøn og Sang.
Syv Timer blev de kun derinde;
  Da kom de med den skjønne Qvinde.
End var hun deilig, men saa bleg,
  Og som en falmet Lilie veeg.
Men Kongen og hans Mænd at see
  Det var et Under og en Vee!
De havde lidt og stridt og seiret;
  Men deres Ungdom var henveiret.
Den svære Dyst de havde havt,
  Brat havde knækket deres Kraft.
De krumme gik, som Gubben gaaer,
  Sneehvidt var deres Skjæg og Haar.
Det aldrig Nogen blev bekjendt,
  Hvad dem i Bjergets Dyb var hændt.
Hiin Rædsel, hiin uhyre Smerte
  De gjemte dybt i deres Hjerte!

Syv Døgn derpaa de Drotten bare
  Til Jorden, samt hans lille Skare.
Omkring hans Grav i Dødens Have
  Der hæved sig syv andre Grave.
Men i de skumle Fjeldes Skygge
  Lod Enkebruden et Kloster bygge.
Med fromme Nonner der i Chor
  Hun priste Herrens Naade stor.
Syv Aar hun fasted, bad og sang, -
  Da endtes hendes Pilgrimsgang.
Ved Drottens Side blev Støvet lagt,
  Af Engle Sjælen til Himlen bragt.
Paa Jorden i helligt Eftermæle
  De leved længe; men deres Sjæle
I Evigheden smelted sammen.
  Did, Herre! led os naadigt. Amen.
</body>
</poem>

<poem id="winther2018090642" variant="winther2002120108">
<head>
   <title>Dandsen ved Glumsø</title>
   <firstline>Hver Aftenstund, naar Faar og Ko</firstline>
    <source pages="205-210"/>
   <quality>korrektur1,kilde,side</quality>
</head>
<body>
Hver Aftenstund, naar Faar og Ko
Var malket og var flyttet;
Naar Barn og Bo var bragt til Ro,
Og Alt var gjemt og hyttet;
Hver Svend og Mø med lystigt Sind
Sig samlede paa Enge
Og dandsed om den grønne Lind
Til Violinens Strænge.

I Dandsens Kjede saae man da
Hel tidt en fremmed Pige;
Men hvem hun hørte til? hvorfra?
Det kunde Ingen sige.
Hun kom, som var hun faldet ned
Liig Stjerneskud fra Himlen;
Men, naar det henad Midnat led,
Forsvandt hun brat af Vrimlen.

I brede Folder slog sig blank
Det grønne Skjørt af Silke
Om hendes Krop, saa svai og rank
Som Hyacinthens Stilke.
De brune Lokkers rige Krands
I blaaligt Slør sig dulgte,
Og hvor hun svæved hen i Dands,
Hvert Øie hende fulgte.

Selv <w>Ivar Skot</w>, den raske Knøs,
Som ellers sad ved Kruset,
Fra Kort og Tærning rev sig løs,
Af Elskov reent beruset.
Og han, som før ei for sin Død
En Qvindes Blik gad døie,
Nu saae sig ganske tam og blød
I denne Piges Øie.

Det Øie ligned Søen blaa,
Hvori sig Vaaren speiler,
Mens Vemods Skyer, bløde, smaa
Hen over Himlen seiler.
Selv let hun var som Svanens Fjer,
Den Vaarens Luftning hæver,
Som naar det klare Maaneskjær
Paa <w>Glumsøs</w> Vande bæver.

Saa sirligt, som han kunde bedst,
Med Barmen fuld af Flamme,
Han svang den gaadefulde Gjæst
Om Lindetræets Stamme.
Og mens de hen i Hvirvlen foer,
Bestraalt af Nattens Kerte,
Der gik saa mange søde Ord
Fra Hjerte og til Hjerte:

- ,,Mit Øie aldrig før dig saae,
Dog tykkes mig, jeg kjender
Dig alt saa godt fra Top til Taa,
Som var vi gamle Venner!''
- ,,I Drømme saae jeg dig saa tidt,
Jeg mindes næppe Tiden,
Da jo mit Hjerte slog som dit,
Det er saa længe siden.''

- ,,Hvor snart to Hjerter enes kan,
Er underligt at tænke!''
- ,,Dem smedes let ved Længsels Brand
En stærk, usynlig Lænke!''
- ,,Den Lænke er saa kjær og blød,
Jeg vil den gjerne bære.''
- ,,End stærkere, naar jeg er død,
Den vil dit Hjerte være!''

- ,,Hvi er dit Slør om Bræmmen vaadt,
Som drivende af Vandet?''
- ,,Du spørger? og du veed dog godt,
Fra mine Øine randt det!''
- ,,Du er som Dagen klar og from,
Og dog en natlig Gaade?''
- ,,O, frit mig ei, hvorfra jeg kom,
Det kan jo Intet baade!''

- ,,Du elsker mig? et Kys mig giv,
At jeg kan være sikker!''
- ,,O, tøv en Stund, hvis ei, mit Liv!
Vort Hjerte Døden drikker!''
Da taug hun pludselig, og sprang
Liig Hinden gjennem Lunden, -
Thi høit fra Taarnet Klokkens Klang
Forkyndte Midnatsstunden. -

I Svimmel gik den Ungersvend
Den Nat og næste Dagen;
Han svoer, at naar de saaes igjen,
Han vilde klare Sagen.
Af en ubændig Higen, snildt
Den Løndom at opdage,
Han Kirketaarnets Uhr fik stilt
En Time da tilbage.

Den Aften kom; og Pigen med
Sit klare Slør om Haaret
I Rækken atter svæved ned,
Som af en Bølge baaret
Ung <w>Ivar</w> hende atter svang
Af ukjendt Fryd besjælet,
Mens deres Hjerters stille Sang
Sig atter sødt formæled.

Alt Maanen op ad Himlen gled
Med blege Veemodsblikke;
Og langt det over Midnat led,
Men hun det aned ikke.
Dog, som de allerbedst blev seet
I Dands, de tvende Unge,
Da hørtes Klokkeslaget <w>Eet</w>
Fra Kirkens Taarn at runge.

Og <w>Ivar</w> krysted hende fast
Til sig med dobbelt Varme.
Da sled hun, dødningbleg, i Hast
Sig af hans stærke Arme.
Hun foer igjennem dunkle Krat,
Som ned mod Søen førte;
De Bønder i den tause Nat
Fjernt hendes Jammer hørte.

Mens alle Pigebørn i Skræk
Sig skyndte hjem til Sengen,
Ung <w>Ivar</w> og hans Venner kjæk
Tog Fart henover Engen.
I Grøft og Grav, i Dal og Lund
De søgte efter Møen,
Til i den klare Morgenstund
De standsede ved Søen.

Der hørte de fra Dybets Skjød
Hiin bittre Jammer klinge;
En Plet frembobled blodigrød
Og bredte sig i Ringe.
Forfærdet stod de tause Mænd
Og stirred over Voven,
Mens Alt dødstille blev igjen
Og Fuglen sang i Skoven.

Ung <w>Ivar Skot</w> forlod sin Bo
Og ind i Skoven rendte;
Hans Hjerte fandt ei Fred og Ro,
Hvorhen sin Fod han vendte.
I Verden Intet meer ham bandt
Til Glæden og til Livet;
En mørk Novemberdag man fandt
Ham druknet mellem Sivet.
</body>
</poem>

<poem id="winther2018090643" variant="winter2018081945">
<head>
    <title>Tre Frøkener</title>
    <firstline>Tungt falder den hvide Decembersnee</firstline>
    <source pages="211-215"/>
    <quality>korrektur1,kilde,side</quality>
</head>
<body>
Tungt falder den hvide Decembersnee;
Paa Borgen vaage Frøkener tre.
I Sanctæ Luciæ Nat saa silde
De deres Lykke udforske ville.

Af Længsel blusser Kinden saa rød.
Paa Bordet ligger et nybagt Brød;
Mens Hver sin Kniv deri de stikke,
De vente paa Timen med bange Blikke.

Men Tiden vandrer sin stadige Gang.
Da høre de Klokkens fjerne Klang.
Langt borte Midnatshanen galer, -
<w>Den Ældste</w> reiser sig rank og taler:

    ,,Lucia, Du blide!
    Du faae mig at vide:
    Hvis Dug jeg skal brede,
    Hvis Seng jeg skal rede,
    Hvis Viv jeg skal være,
    Hvis Barn jeg skal bære?''

Da spalter sig bredt den stærke Væg,
Ind strider en Herre med Hjelm og Skjæg,
Med Stang i Haand og Staal om Lænder,
Han griber en Kniv, - og bort sig vender. -

- Flux Væggen lukker sig efter ham.
Fjernt lyder i Skoven Ulvens Glam.
Mens Rædsel hvid hendes Læbe maler,
Sig reiser <w>den anden Frøken</w> og taler:

    ,,Lucia, Du blide!
    Du faae mig at vide:
    Hvis Haand mig skal føre,
    Hvis Røst jeg skal høre,
    Hvis Navn jeg skal bære,
    Hvis Brud jeg skal være?''

Da hvælver sig Væggen til et Portal;
Og fjernt i Hallen, i Dødsens Qval
Paa Korset sees Guds Søn at hænge,
Og Blodet frem af fem Vunder trænge.

Livsaligt toner en himmelsk Røst:
,,See her Din Brudgom! see her Din Trøst!
See her den Favn, hvorefter Du sukker!''
Og atter Muren sig sagte lukker. -

- <w>Den Tredie,</w> den Yngste, fast Barn endnu,
Var rolig i Sind og kjæk i Hu.
Ei hendes Hjerte var vakt af Dvale, -
Nu freidigt og lydt hun høres tale:

    ,,Lucia, Du blide!
    Du faae mig at vide:
    Hvem tør jeg vel vente,
    Som Brud mig vil hente?
    Hvis Mund mig vil smile,
    Hos hvem jeg skal hvile?''

Og ind ad Murens aabnede Skjød
Sig skyder den ranglende, grimme Død,
Med Leen i Haand og med grinende Tænder
Han løfter een Finger og bort sig vender.

<w>Den ældste Frøken</w> stod stolt og rank.
<w>Den Anden</w> blegnet til Jorden sank.
Med foldede Hænder den yngste Lilie
Sig føiede fromt i Herrens Villie. -

- Knap var henrundet det halve Aar,
Da holdt der en Ridder i Borgegaard.
Han traadte i Sal med hæviske Lader
Og beilede der hos Moder og Fader.

<w>Den ældste Frøken</w> man ledte ind
Med smægtende Øie og Blus paa Kind.
Var Længselen lang, kun kort var Ordet,
Snart sad de, Brud og Brudgom, ved Bordet.

Men Ridderen stirred paa Dugen vild:
,,De Knive, dem haver jeg Magen til!
Du fik mig manet med Helvedqvide!''
Dybt skjulte han Kniven i Brudens Side.

Forlængst hun slumred i Gravens Skjød,
Da vaktes han først af Vanvids Nød.
Han kom til Borgen. Man saae ham gjerne,
Thi did ham lokked paany en Stjerne.

<w>Den anden Frøken</w>, saa from og god,
I Flamme tændte hans vilde Blod.
Men hun ei elsked. Fra Jomfrubure
Hun flygtede bly bag Klosterets Mure.

<w>Den Tredie</w>, den Yngste, det spæde Lam,
Sit Hjerte kasted paa Baal for ham.
Han saae ei til hende! Af Vee og Smerte
Da brast i Vaar hendes unge Hjerte.

<w>Den Ridder</w> flakked til Øfterland,
For Korsets Seier kjæmpede han.
For Korset kunde han Palmen vinde,
Men Freden selv kuns i Graven finde! -

- Vov ei at drage i Dækket, som
Dig naadigt dølger Din Fremtids Dom.
Skrid trøstigt frem, mens Lyset brænder,
Det skjærmes huldt af en Faders Hænder!
</body>
</poem>


<poem id="winther2018090644" variant="winther2002120109">
<head>
   <title>Tre om Een</title>
   <toctitle>Tre om Een</toctitle>
   <indextitle>Tre om Een</indextitle>
   <firstline>Der roede tre Matroser fra Skib imod Strand</firstline>
    <source pages="216-218"/>
   <quality>korrektur1,kilde,side</quality>
</head>
<body>
Der roede tre Matroser fra Skib imod Strand;
De var just komne hjem fra fremmede Land.

Deres Trøier var af Silke, deres Kiste var tung,
Guld havde de baade i Fikke og Pung.

Deres Kind var som Mahogny, deres Haar som Ibenholt
Med Paradis-Abild de spillede Bold.

De Ørenringe blinked bag deres sorte Skjæg.
Ind traadte de i Kroen og slog Døren mod Væg.

Saa satte de sig ned ved Bord og paa Bænk:
,,Kromoder! luk op for Skab og for Skjenk!''

,,For Skab og for Skjenk kan jeg snart lukke op;
Hvor har I nu vel tumlet Eders lystige Krop?''

,,Saa langt af Led vi seiled, saa viden om vi foer;
Sidst komme vi fra Landet, hvor Guldtræet groer.''

,,Og kommer I fra Landet, hvor Guldtræet groer,
Saa skal den klare Viin stande for Jer paa Bord.''

,,Hvor er saa din Datter, med Rosen paa Kind?
Lad flux hende gange for Matroserne ind.''

,,Hvad vil I saa min Datter? hun kommer tidsnok.
Hun spænder sine Skoe og fletter sin Lok.''

,,Kromoder, hør! din Datter saa frisk og saa fiin,
Skal skjenke for os og sætte Smag paa din Viin.''

Ind traadte hun for Bordet; og det er vist og sandt,
Det var dem alle Tre, som en Stjerne oprandt.

Den Første tog Pigen ved hendes Haand saa hvid:
,,Min Skat skal du være fra nu til evig Tid.''

Han ledte hende frem og fik hende til Bords:
,,Hos mig skal du sidde evindelig til Roers.''

Den Anden hende klapped ved hendes Kind saa blød:
,,Med mig skal du seile gjennem Liv og til Død.''

Saa drak han hende til og rakte hende Glas:
,,Paa Farten skal du være mig Stjerne og Compas.''

Den Tredie sad stille og tænkte saa ved sig:
,,Engang kommer Turen vel ogsaa til mig.''

Han talte med sit Øie, han talte med et Vink;
Og Jomfruen svared saa lønligt med et Blink.

Men Kromoder tænkte saa listeligt i Sind:
,,Jeg veed nok, hvem der farer for den føieligste Vind.''

De Tvende kasted hid og did saa skulende Blik,
Og tause ud ad Døren med hinanden de gik.

Paa grønne Eng derude de førte op en Dands,
Saa Liv og Død det gjældte, om Jomfruens Krands.

Den Tredie han smidsked: ,,At slaaes gjør intet Gavn!
Kom, kys mig, min Fæstemø! og tag mig i Favn!''

Og det var Kromoder, hun ud af Vindvet saae:
,,Hold op nu at kives, lad være nu at slaae!

Gjør nu, som jeg siger, forliges og kom!
Der er slet Intet meer for Jer at djævles om!''

De To tilbage humped med Næserne i Blod;
Op stod da den Tredie og traadte dem imod.

I Dør han stod og raabte med listige Blik:
,,See her, Kammerater! det Bedste jeg dog fik!''

I Dør han stod og vinked med hendes Jomfrukrands:
,,Kom hid, Kammerater! til mit Bryllup og dands!''
</body>
</poem>

<poem id="winther2018090645" variant="winter2018081946">
<head>
    <title>Natligt Frieri</title>
    <firstline>Han vandred gjennem Lunden</firstline>
    <source pages="219-226"/>
    <quality>korrektur1,kilde,side</quality>
</head>
<body>
Han vandred gjennem Lunden
I Sommernatten mørk og varm,
Med søde Qvad paa Munden
Og Cithren i sin Arm.

Han krysted mod sit Hjerte
Den, som en Elskerinde rank,
I Kamp med Fryd og Smerte
Hans Haab snart steg, snart sank.

Hans hvide Fjerbusk vifted,
Hans Kaarde let mod Sporen slog;
Ved hvert et Fjed, han skifted,
Hel dybe Suk han drog,

Da bæved i det Fjerne
Vellystigt Nattergalens Sang;
Den gjældte Frejas Stjerne,
Som klar paa Himlen hang.

Og da han gjennem Haven
Nær op tit Slottet kom, var Alt
Saa stille som i Graven -
Man hørte, Duggen faldt.

Han rørte sine Strænge,
Og i den flummerfyldte Egn
De Toner svæved længe
Liig bliden Sommerregn.

Da vaagned op af Dvale
Den gamle Lind, hos Muren stod,
Som Melodiens Tale
Dens Hjerte godt forstod.

Da aabned deres Øre
De Blomster smaa i hvert et Bed
For Klangen ret at høre,
Og sittrede derved.

Der lod sig grant fornemme
Et sagte Suk fra Skovens Bryst.
Han hævede sin Stemme
Og sang med kjælen Røst:

,,O! du, som hisset sover
I Kammeret bag røde Muur,
Mens Natten ruger over
Den hvilende Natur;

O, lad min Sang sig snige
Til Hjertets stille, dybe Gjem,
Og fra sit Drømmerige
Din Tanke kalde hjem!

Med halvoplukket Øre,
Med Øiet blankt af Nattedug,
Du huldt min Stemme høre
Og mine Hjertesuk.

Du Skjønne! som mit Øie
Kun een Gang saae, da rank du red
Hen mellem Skovens Høie
Langs Søens Blomsterbred;

Min sværmeriske Tanke,
Mit Hjertes friske Rosenvaand
Sig om dit Billed ranke
Som til to stærke Baand.

Mit Bryst var tomt, som Ørken,
Hvor hiint udvalgte Folk drog om;
Nu er det efter Tørken
En Blomster-Helligdom.

Jeg saae dig paa din Ganger
Liig Sulamith, hvis Skjønheds Magt
Den kongelige Sanger
Fik fast i Lænker lagt.

Som Rachel, øm og yndig,
Som Esther prud og stolt, og som
Debora kjæk og fyndig
Mit Blik du forekom.

Som Judith, rank og fyldig,
Da paa sin stærke Daad hun saae;
Som Ruth, da from, uskyldig
Ved Boas' Fod hun laae.

O, kunde jeg opvække
For mig dit Hjertes Sympathie!
O, turde jeg nedlægge
Mit Haab som Frø deri!''

Da brat et Vindve klirred,
En Kappe, hvid, med Strimmel bred
Kom frem; to Øine stirred
Søvndrukne til ham ned:

,,Hvad skal den Jammerklagen,
Hr. Lieutenant! og det Strængespil?
Gaae hjem! De kan om Dagen
Jo komme, naar de vil.

At trippe saa alene
I Mulm og Mørke her omkring
I vaade Græs og Grene,
Det ligner ingen Ting.

Er jeg end Jødepige,
Saa finder jeg det ikke net,
Det maa jeg Dem dog sige,
At la'e mig høre det.

Sligt kan jeg ikke lide,
Om det er nok saa pent indsvøbt;
Desuden maa de vide,
At jeg forlængst er døbt.

Tilgiv, hvis halv i Taaget
Jeg snakker! I min Tankes Net
Jeg, søvnig og forvaaget,
Ei Rede finder ret.

Jeg paa mit Hovedgjerde
Alt længe laae, da tidligt just
Jeg være maa paafærde, -
Vi skal jo gjøre Ost.

Saa maa jeg have Øie
Jo med vort Svineslagteri,
Og Bryg og Vægt jeg nøie
Maa holde Orden i.

De Ord var ellers smukke
Og Sangen var saa sød og blød;
Men hvorfor vil De sukke?
Det har jo ingen Nød.

See, nylig fik jo Fatter
I Lotteri en stor Gevinst,
Den gav han til sin Datter, -
Det tænkte De vel mindst?

Een Avlsgaard jeg mon eie,
De har en anden, det gjør to;
Saa har det gode Veie, -
Slaa De kun Dem til Ro!

Det kan jo blive deiligt,
Hvis ei De talte kun i Skjers;
Vi ligge saa beleiligt
For dette Slags Commers.

En dydefuld Forening,
Kan De begribe, er min Smag;
Hvis det er Deres Mening,
Er det en afgjort Sag.

Gaae derfor ei om Borgen
I Mørke som en fredløs Aand;
Men kom til mig i Morgen,
Saa skal De faae min Haand!''

- Han tabte fast sin Cither,
Han tabte Næse, Maal og Mund
Den Dosis var saa bitter,
Men gjorde flux ham sund.

Forbløffet drev han atter
Tilbage til sin egen Borg;
Og brast han ei af Latter, -
Ei døde han af Sorg.
</body>
</poem>

<poem id="winther2018090646" variant="winter2018081947">
<head>
    <title>Ridder og Svend</title>
    <firstline>Stands og svar nu paa min Tale</firstline>
    <source pages="227-230"/>
    <quality>korrektur1,kilde,side</quality>
</head>
<body>
,,Stands og svar nu paa min Tale,
Du, som svoer mig Troskabs-Eed,
Som har tjent i mine Sale,
Og mig fulgt, naar ud jeg red;

Du, hvem jeg har lært at fægte
Saa for Alvor som for Skjemt;
Du, hvis Hjerte for det ægte
Ridddersind jeg vilde stemt;

Du, som bar mig Skjoldet, Landsen
Til den vilde Kampens Dyst;
Du, som fulgte mig, naar Dandsen
Vinked os til Livets Lyst:

Siig, hvi har du dig formastet
Som af Trolddom brat berørt?
Har dig Ærens Gud forkastet,
Og en Djævels List forført?

Var min unge Hustrues Øie
Dig en Lygtemand, der vild
Over Moser, Dale, Høie
Lokked dig med snedig Ild?

Har din gode Engel sovet,
Da du gik det første Skridt
Og saa frækt begjære voved,
Hvad mig Himlen gav som Mit?

Uden <w>Hende,</w> siig, hvad ændsed
Paa den vide Jord din Aand?
Naar du hende Viin credentsed,
Rørte Din ei hendes Haand?

Bar du ikke hendes Sløife
Hemmeligt omkring din Arm?
Saae jeg dine Blik ei strøife
Glødende til hendes Barm?

Hvad var det for Ord, du mæled,
Saa hun sittred bly derved,
Hist paa Jagten, da du knæled
Og fra Hest hjalp hende ned?

Siig mig, hvem i Aftes silde
Fulgte du til dunkle Lund?
Var det i den kolde Kilde,
At du læsked der din Mund?

Plukked du af Roser røde?
Eller Liliens hvide Skaal? - -
Viid det, Een af os skal bløde,
Her er sat det sidste Maal!

Ung er du, jeg graa og gammel,
Men en Dyst jeg vover end;
Luften blier mig giftig-vammel,
Skal med dig jeg dele den.

Dybt i Taarnets skumle Gjemme
Kunde jeg, med Ret og Skjel,
Lade Øglens Ringe klemme
Af dit Bryst den sorte Sjæl.

Men jeg vil, at vi skal stande
Jævnbyrds for hinandens Sværd;
Og jeg vil, at du skal sande,
Jeg var mere Troskab værd.

Marv endnu min Arm besidder!
Kast din Kappe, knæl paastand,
Og stat op igjen som Ridder
Og forsvar dig som en Mand!''

- Lige stramt var spændt hver Senes
Baand om Begges pinte Barm;
Hadet hærdede den Enes,
Kjærlighed den Andens Arm.

Begge faldt; men førend Livet
Svandt, den Unge hvisked tyst
Til den Gamle, skarpt, som Sivet
Hvisler ved en øde Kyst:

,,<w>Hende</w> tog du, skjøndt du vidste,
Min Trolovede hun var.
Nu, før dine Øine briste,
Nyd den Frugt, din Lumskhed bar!

Svinde skal din drømte Lykke,
Ha, fortvivl og tag din Løn:
Viid, din Borg, dit Vaabensmykke
Arve skal i Dag <w>min</w> Søn!''
</body>
</poem>

<poem id="winther2018090647" variant="winther2002120110">
<head>
   <title>Skatten</title>
   <toctitle>Skatten</toctitle>
   <indextitle>Skatten</indextitle>
   <firstline>Nei, Karen! gaae ei bort i Nat</firstline>
   <notes>
      <note>Motivet som er taget fra folkesagnene findes også i Winthers <xref poem="winther2002021791"/> og Oehlenschlägers <xref poem="oehlenschlaeger2001052803"/>.</note>
   </notes>
    <source pages="231-240"/>
   <quality>korrektur1,kilde,side</quality>
</head>
<body>
,,Nei, Karen! gaae ei bort i Nat,
I Skoven fælt det hvæser;
Paa Bjerget Stien er saa brat,
Det er saa koldt og blæser.

Til Sengs er Ræven gaaet alt
I lune Hul paa Skrænten;
Og trygt i Fjeldets snevre Spalt
Paa Reden kurer Glenten.''

,,Jovist, vor Moer! jeg maa afsted,
Jeg tør ei længer lente;
Her ved din Rok en Stund, jeg veed,
Du nok vil paa mig vente.

To Timer gaaer nok eller tre,
De snarligt er henfløine;
Naar saa jeg kommer, skal du see,
Hvor du vil gjøre Øine!''

,,Men hvis det skulde galt dig gaae,
Hvad vilde Jens saa sige?''
,,Mig tænker Jens ret aldrig paa,
Jeg er en fattig Pige!'' -

Og Karen gik, hun vidste godt
At finde Vei bag Lunden;
En Skat, meer værd end Teen og Tot,
Laae hist ved Egen bunden.

Tre Gange saae hun jo den Ild,
Som klart derover brændte;
I Nat hun vilde, kjæk og snild,
Den Kongeløsning hente.

Med Skjørtet kiltet op om Lænd,
Med Spaden paa sin Nakke,
Med Haanden under Forklæd, hen
Ad Stien mon hun lakke.

Mens over Himlen Skyen jog
For Stormen, som en Kryster,
Fuldmodigt Pigens Hjerte slog
Bagved de unge Bryster.

Der var saa sort i Krat og Skov
Og Stierne var trange;
Langt borte hørtes Hundens Vov
Og Uglens Klagesange.

Det rasled her, det pusled hist,
Mens gjennem Krat hun trængte;
Liig Kløer Brombærbuskens Qvist
I hendes Skjørt sig hængte.

Forkyst, en eenlig Fugl fløi op
Og stygt med Vingen basked;
Tidt syntes hun, en lodden Krop
Langs med paa Stien trasked.

Men hun brød sig om ingen Ting;
De flinke Fødder baade
Hun brugte til saa raske Spring,
At snart hun Egen naaede.

Der satte hun sin Spade fast
I Jord af alle Kræfter;
Det første Spademaal blev kast,
Det Andet kom derefter;

Det Tredie og det Fjerde lod
Ei vente paa det Femte;
Rask rørte hun sin Haand og Fod,
At blive træt hun glemte.

Det var, som grant hun hørte Fjed
Bag sig i Krattet rende;
Hun lod det rende og blev ved
Den sorte Muld at vende.

Da stødte Spaden haardt en Gang,
Saa Bladet nær var sprunget.
En dyb, en mægtig Klokkeklang
Hen under Jorden runged.

Men sagte op af Steen og Muld
Skjød Kjedlen sig, den blanke,
Til Randen fuld af myntet Guld,
Med tvende stærke Hanke.

Da hvisler det i skumle Nat!
I Vest og Øst det lyner!
Da vrimler ud bag Busk og Krat
Vidunderlige Syner!

Syv tykke Pindsvin løb foran
Med luerøde Pinde;
De trak et Deigtrug, paa hvis Rand
Der sad en puklet Qvinde.

Tre Marekatte red paa Stok,
Slog op og gjorde Pudser;
Dem fulgte en fortvivlet Flok
Af Fiirbeen og af Tudser.

De forlænds og de baglænds kom,
De hopped og de tripped,
De neiede, de dandsed om,
De snurred sig og vipped.

De vralted, vrikked, sprang og loe,
De peeb, de nøs, de hvæste,
Mens paa en lang, ildrød Hoboe
Et grimt Utyske blæste.

I Qvas de tændte op en Ild
Med Knittren og med Knagen,
Mens nogle vendte Ryggen til
Og pustede med Bagen.

Men Pigebarnet blev ei ræd,
Og intet Ord hun mæled;
Hun hverken gyste eller græd,
Knap Latteren hun qvæled.

Saa kom der Rotter, Flaggermuus
Saa store, som smaa Køer,
Med Hui og Støi, og røde Blus
De bar i deres Kløer.

Der stod en Præst og stirred ned
Med sine Øine røde;
En snehvid Kone Hænder vred
Og hendes Taarer fløde.

Af fire Haner i eet Spand
En Trillebør blev trukket;
Der sad en led, graaskjægget Mand
Og grinte, saa det klukked.

En Horsebeenrad ud fra Busk
Sin Dødningpande luded;
Et Egern bag sin Haledusk
Fælt i et Skovhorn tuded.

Høit jublede det fule Pak,
Saa det i Skoven skingred;
Og snevrere sig Kredsen trak,
Og nærmere den slingred.

Dog Pigen end stod taus og fast,
Ei Rædslen hende magted;
Med kjækt og roligt Øiekast
Paa Skatten kuns hun agted.

Da slog hun Blikket op i Løn,
Just som hun vilde hæve'n;
Da saae hun Jens, sin Naboes Søn,
Ved Træet staae med Bæven.

,,Ih, Jesu Kors! for alt det Guld!''
Saa lød hans Raab i Lunden.
Afmægtig Pigen sank omkuld,
Og - Alt var brat forsvunden!

Af Jorden Skatten var opslugt,
Hvert Gjøglesyn var borte.
For tusind Aar var atter lukt'
Nu Lykkens faste Porte! -

Da Karen kom sig lidt igjen
Og Hjertet fik sin Varme,
Hun følte, hun blev baaret hen
Af tvende stærke Arme.

Uveiret var forbi, og fuld
Stod Maanen op, den blide;
Jens satte Pigen paa en Bul
Og sig ved hendes Side.

Han venligt hendes Hænder tog
Og trykked dem i sine;
Han hende sagte til sig drog
Med ømt bekymret Mine:

,,Men Karen dog! hvad er det her?
Jeg aldrig havde ventet,
At du ved saadan sælsom Færd
Din Lykke vilde hentet.

Nei see, jeg har et Huus, en Lod,
Tre Køer og en Have,
En Haand paa Skaftet, nok saa god
Til Skatte dig at grave.

Modtag nu denne Haand i Nat
Og bliv min Hustru kjære.
Dig gjemmes i mit Bryst en Skat,
Som Møl og Rust ei tære.

Du tier stille, som da nys
Du kjæmpede for Skatten?
Siig mig din Mening med et Kys, -
Jeg tænker, jeg skal fatte'n!''

Hun taug, men fik sin Mund lidt but
Og trykked den paa Jenses; -
Meer var der ei, fra <i>det</i> Minut,
At siges eller ændses.

Hjemad de gik med Kinden varm,
Med Hjerter lette, glade;
Hun læned træt sig til hans Arm,
Han bar paa hendes Spade.

Og da til Hyttens Dør de vandt,
Hvor Lampen rødligt brændte,
Sad Pigens Moder end og spandt
Med tusind Ting i Vente:

,,See, see! Du har en Følgesvend?
Saa var du jo vel faren.
Velkommen, Nabo! sæt Jer! - Men -
Hvor har du Skatten, Karen?''

Men Karen sad og loe saa smaat,
Hun saae paa Fæstemanden:
,,Der staaer den Skat, som jeg har faa't
I Mangel af den anden!''
</body>
</poem>

<poem id="winther2018090648" variant="winter2018082526">
<head>
    <title>Ravnen</title>
    <firstline>Hun sad og spandt paa Rokken</firstline>
    <source pages="241-244" />
    <quality>korrektur1,kilde,side</quality>
</head>
<body>
Hun sad og spandt paa Rokken
Ved Hyttens aabne Dør;
Men Tanken var ei hjemme
Og tidt blev Traaden skjør.
Fra Øiet listed Taaren
Og gjorde Kinden vaad;
Hun strøg den bort med Fingren
Og vædede sin Traad.

Ei agted hun paa Rosen,
Der pranged i sit Bed,
Hun ændsed ei Violen,
Som dufted tæt derved.
Men hendes Suk var lange,
Og hendes Barm saa trang;
I Hjertets Dyb hun nynned
Saa kummerfuld en Sang:

,,Her udenfor min Hytte
,,Der staaer et Lindetræ;
,,En Skjærm af brede Blade
,,Til yndigt Sommerlæ;
,,Dets søde Blomster dufte, -
,,Jeg kunde see mig glad
,,Paa hver en Qvist, som spired
,,Med blanke Knop og Blad.

,,Men nu har Ravnen sorte
,,I Toppen taget Bo;
,,Den vilde Fugl om Natten
,,Mig skræmmer op af Ro.
,,Den jager mine Duer
,,Og andre Fugle smaa,
,,Som pleied for saa venligt
,,Og qvidre der og slaae.

,,En Trold den er, omkring mig
,,Den breder Vingen ud,
,,Den skriger vildt og agter
,,Ei Hødsel eller Skud.
,,Den følger mig med Øiet
,,Hvorhen saa gaaer min Fod.
,,For vist jeg veed, den drikker
,,Tilsidst mit Hjerteblod.

,,Der er kuns Een i Verden,
,,- Jeg siger ei hans Navn, -
,,Som kunde, hvis han vilde,
,,Faae bort den lede Ravn.
,,Men han har reent forladt mig,
,,Han kom jo ei herned
,, I hele otte Dage - ,
,,Ak - i en Evighed!''

Da traadte ind ad Laagen
Den Savnede igjen;
Med sagte Skridt han sneg sig
Til den Forladte hen.
Da rødmed hendes Kinder,
Hun Blikket segne lod,
Og dobbelt hurtigt dreied
Hun Hjulet med sin Fod.

Han mæled ei, men satte
Paa Bænken sig og tog
Saa ømt om hendes Arm og
Den bort fra Tenen drog.
Ind under Øielaaget
Han søgte hendes Blik,
Mens inderlig en Hvisken
Kun fra hans Læber gik:

,,Mit Liv! min søde Kjærest!
,,Vær ikke vred paa mig!
,,Ræk mig din Haand og giv saa
,,Et Kys mig til Forlig!''
Med Haanden skjød hun sagte
Ham bort - endnu lidt mut;
Men saa fik han dog Kysset, -
Og saa - var Ravnen skudt!
</body>
</poem>

    
</workbody>
</kalliopework>

